{"id": "32912", "revid": "25926", "url": "https://su.wikipedia.org/wiki?curid=32912", "title": "Butan", "text": "Butan (Dzongkha: ; Alihaksara Wylie: \"\u02bcbrug-yul\"\"Druk Yul\"), resmina Karajaan Butan, nya\u00e9ta hiji nagara nu dilingkung di Asia Kidul, aya di wewengkon w\u00e9tan Himalaya. Butan wawatesan jeung Cina di kal\u00e9r sarta India di kidul, w\u00e9tan, jeung kulon. Leuwih ka kulonna aya Nepal, dipisahkeun ku nagara bagian India, Sikkim. Leuwih ka kidulna aya Banglad\u00e9s, dipisahkeun ku nagara bagian India, Assam jeung Benggala Kulon. Ibu kota Butan sareng kota pangged\u00e9na nya\u00e9ta Thimphu.\nButan aya salaku wewengkon ti sababaraha karajaan nepi ka awal abad ka-17 nalika Lama sarta pamingpin milit\u00e9r Shabdrung Ngawang Namgyal nu kabur ti panarajangan kaagamaan di Tib\u00e9t, ngahijikeun wewengkon Butan sarta melak hiji cicir\u00e9n Butan nu b\u00e9da. Teras dina awal abad ka-20, Butan tepang jeung Kakaisaran Britania sarta miboga hubungan bilateral nu kiat jeung India sanggeus kamerdikaanna. Dina taun 2006, dumasar kana surv\u00e9y sadunya, \"Business Week\" nyimpen Butan salaku nagara nu pangbagjana sa-Asia sarta ka-8 sadunya.\nLemah Butan kasusun ti dataran subtropis di kidul nepi ka daratan luhur Himalaya sub-alpen di kal\u00e9r, di mana sababaraha titik miboga kaluhuran leuwih ti . Lega wewengkonna dilaporkeun kira-kira taun 1997 and in 2002. Agama nasional Butan nya\u00e9ta Budha Vajrayana sarta pangeusina, diperkirakeun jumlahna m\u00e9h 750.000 jiwa, utamina ngagem Budha. Hindu mangrupa agama nu pangged\u00e9na kadua.\nTaun 2008, Butan ngarobih wangun nagara ti monarki absolut ka monarki konstitusional jeung miboga pamilihan umum kahijina. Butan mangrupa anggota ti Pasarikatan Bangsa-Bangsa sareng Asosiasi Asia Kidul pikeun Sabilulungan Wewengkon (SAARC) sarta minangka tuan rumah pikeun Patepungan SAARC XVI dina April 2010.\n\u00c9timologi.\nKecap nu mirip jeung Butankaasup \"Bottanthis\", \"Bottan\", jeung \"Bottanter\"mimiti muncul dina peta \u00c9ropa sabundeureun 1580-an. \"Six Voyages\" taun 1676 beunangna Jean-Baptiste Tavernier minangka nu kahiji anu nyutat ngaran \"Boutan\". Tapi, dina sadaya kasus, katingalna ngaran-ngaran ieu dipak\u00e9 san\u00e9s pikeun Butan mod\u00e9ren ieu tapi pikeun Karajaan Tib\u00e9t. B\u00e9b\u00e9da mod\u00e9ren antara duanana mimiti ku \u00e9kspedisi Bogle taun 1774sadar kana b\u00e9b\u00e9da antara 2 wewengkon \u00e9ta, og\u00e9 budayana jeung pamar\u00e9ntahanna. Teras laporan ahirna pikeun East India Company (EIC, Pasarikatan Dagang Inggris di Hindia W\u00e9tan) sacara resmi ngajukeun ngaran karajaanna Druk Desi salaku \"Boutan\" sarta nu Panchen Lama salaku \"Tib\u00e9t\". Surv\u00e9yor j\u00e9ndral EIC, James Rennell, kahijina nga-Inggris-keun ngaran Perancis \u00e9ta kana \"Bootan\" sarta teras ngapopul\u00e9rkeun y\u00e9n Butan jeung Tib\u00e9t t\u00e9h b\u00e9da.\nAsal ngaran \"Butan\" sacara pastina heunteu terang, sanajan kamungkinan ged\u00e9na, ngaran ieu diturunkeun ti \u00e9ndonim dina basa Tib\u00e9t Heubeul, \"Bod\", dipak\u00e9 pikeun Tib\u00e9t Raya. Sacara tradisional, ngaran \u00e9ta dipak\u00e9 dina basa Sangsakarta \"Bho\u1e6da-anta\" (\u092d\u094b\u091f-\u0905\u0928\u094d\u0924, \"ahir Tib\u00e9t\"), nunjukkeun lokasi Butan di wewengkon pakidulan plato jeung kabudayaan Tib\u00e9t.\nSacara lokalna, Butan kawanoh dina loba ngaran. Cutatan di Dunya Kulon nu pangkolotna ngeunaan Butan, \"Rela\u00e7\u00e3o\" 1627 Y\u00e9suit Portugis Est\u00eav\u00e3o Cacella jeung Jo\u00e3o Cabral, nyutat ngaranna dina raloba rupa salaku \"Cambirasi\" (di antara Koch Bihar), \"Potente\", jeung \"Mon\" (\u00e9ndonim pikeun Tib\u00e9t beulah kidul). Kahiji kalina hiji Karajaan Butan nu bener muncul dina peta urang Kulon, dina ngaran lokalna nya\u00e9ta \"Broukpa\". Ngaran lian misalna \"Lho Mon\" (\"Pakidulan Po\u00e9k\"), \"Lho Tsendenjong\" (\"Pakidulan Cypress\"), \"Lhomen Khazhi\" (\"Pakidulan 4 Padeukeutan\"), sarta \"Lho Men Jong\" (\"Pakidulan Ubar Hirup\").\nSajarah.\nPakakas, pakarang, gagajahan, sarta wangunan tina batu ngabuktikeun y\u00e9n Butan dieusian kira-kira saprak taun 2000 SM, sanajan euweuh cutatan ti jaman \u00e9ta. Sajarawan miboga t\u00e9ori y\u00e9n nagara \"Lhomon\" (\"po\u00e9k kidul\"), atanapi \"Monyul\" (\"Lemah Po\u00e9k\", sesebutan nu ngarah kana Monpa, urang pribumi Butan) bisa jadi enggeus aya antawis 500 SM jeung 600 M. Ngaran \"Lhomon Tsendenjong\" (Nagara Cendana), jeung \"Lhomon Khashi\", atanapi Mon Kidul (nagara 4 padeukeutan), dipanggih dina hikayat-hikayat Butan jeung Tib\u00e9t kuna.\nAgama Budha kahiji kalina disebarkeun di Butan dina abad ka-7 M. Raja Tib\u00e9t, Songts\u00e4n Gampo (mar\u00e9ntah 627\u2013649), nu pindah agama ka Budha, ngalegakeun Kakaisaran Tib\u00e9t nepi ka Sikkim jeung Butan, mar\u00e9ntahkeun diwangunna 2 kuil Budha, di Bumthang di Butan bagian tengah sarta di Kyichu (deukeut Paro) di Lebak Paro. Agama Budha disebarkeun luas dina taun 746 jaman pamar\u00e9ntahan Raja Sindhu R\u0101ja (\"og\u00e9\" K\u00fcnjom; Sendha Gyab; Chakhar Gyalpo), saurang raja India dina pangasingan nu ngawangun pamar\u00e9ntahan di Bumthang jeung Istana Chakhar Gutho Palace. \nUlama Budha Padma Sambhava (kawanoh og\u00e9 salaku Guru Rinpoche) sumping ka Butan dina taun 747. Sajarah awal Butan kalobaanana teu terang ku sabab raloba cutatan sajarah ancur nalika ibu kota heubeul, Punakha, kaduruk dina taun 1827. Di abad ka-10, kaayaan pulitik Butan loba dipangaruhan ku sajarah kaagamaanna. Rupa-rupa aliran Budha muncul nu didukung ku rupa-rupa pamingpin milit\u00e9r Mongol. Sanggeus teuleumna Dinasti Yuan dina abad ka-14, aliran-aliran ieu silih sihung pikeun dominasi sacara pulitik jeung kaagamaan, nu teras ngarah kana unggulna aliran Drukpa di abad ka-16.\nNepi ka awal abad ka-17, Butan aya salaku wewengkon ti sababaraha karajaan leutik, nepi ka dihijikeun ku Lama Tib\u00e9t sarta paminpin milit\u00e9r Shabdrung Ngawang Namgyal nu kabur ti panarajangan kaagamaan di Tib\u00e9t. Pikeun ngalindungan nagarana ti panarajangan Tib\u00e9t, Namgyal ngawangun hiji jaringan \"dzong\" (b\u00e9nt\u00e9ng), jeung nyusun Tsa Yig, hiji undang-undang nu nyieun raja-raja lokal aya dina pangawasaan s\u00e9ntral. Loba \"dzong\" masih aya jeung minangka puseur kaagamaan sarta pamar\u00e9ntahan distrik. Y\u00e9suit Portugis Est\u00eav\u00e3o Cacella jeung Jo\u00e3o Cabral kacutat minangka urang \u00c9ropa kahiji nu sumping ka Butan, dina lalampahan ka Tib\u00e9t. Aranjeunna tepang jeung Ngawang Namgyal, ningalikeun pakarang seuneu, m\u00e9siu, hiji t\u00e9l\u00e9skop, sarta nawiskeun pitulunh dina perang ngalawan Tib\u00e9t. Nanging Shabdrung teu nampi tawaran \u00e9ta. Sanggeus ngawengi m\u00e9h 8 bulan, Cacella nyerat hiji surat nu panjang ti Kuil Chagri ngeunaan lalampahan anjeunna. Surat ieu mangrupa hiji ti saeutik cutatan ngeunaan Shabdrung. Sanggeus maotna Ngawang Namgyal taun 1651, warta ngeunaan maotna \u00e9ta dirusiahkeun pikeun 54 taun. Teras sanggeus ngagabung sajaman, Butan peupeus kana papas\u00e9aan jero nagri. Taun 1711, Butan perang jeung Kakaisaran Mughal sarta Subedarna, nu ngarebut Koch Bihar di kidul. Nalika karusuhan sanggeusna, Tib\u00e9t teu hasil narajang Butan taun 1714.\nDina abad ka-18, Butan narajang jeung ngajajah Karajaan Cooch Behar di kidul. Taun 1772, Cooch Behar mundut ka Sarikat Dagang Hindia W\u00e9tan Britania nu teras nulungan dina ngusir Butan sarta narajang Butan dina taun 1774. Hiji pajangjian karapihan ditandatanganan di mana Butan satuju pikeun mulih deui ka wewengkonna sam\u00e9m\u00e9h taun 1730. Tatapi, karapihan kaayaanna leuleus. Patempuran perwatesan jeung Britania lanjut sababaraha taun senggeusna. Patempuran-patempuran ieu ahirna ngarah ka Perang Duar (1864\u20131865), ngarebutkeun kadali kana Duar Benggala. Sanggeus Butan \u00e9l\u00e9h dina perang \u00e9ta, Pajangjian Sinchula ditandatanganan antawis India Britania jeung Butan. Salaku bagian ti pamulihan paska-perang, Duar dib\u00e9r\u00e9 ka Britania pikeun dana injeuman Rs. 50.000. Pajangjian ieu ngeureunkeun sagala karusuhan antawis India Britania jeung Butan.\nDina taun 1870-an, papas\u00e9aan antawis Paro jeung Tongsa ngarah ka perang sadulur di Butan, sarta teras diangkatna Ugyen Wangchuck, \"ponlop\" (gubernur) Tongsa. Ti basis kakiatanna di Butan bagian tengah, Ugyen Wangchuck ng\u00e9l\u00e9hkeun musuh pulitikna sarta ngahijikeun nagara dina sababraha perang sadulur jeung pemberontakan taun 1882\u20131885.\nDina taun 1907, taun nu penting pikeun nagara Butan, Ugyen Wangchuck dipilih salaku raja ku hiji majelis ti pandita-pandita luhur Budha, pajabat pamar\u00e9ntahan, jeung pamingpin-pamingpin kulawarga ageung. Pamar\u00e9ntah Britania gancang ngakuan kadaulatan monarki anyar ieu, sarta teras dina taun 1910, Butan nanndatanganan Pajangjian Punakha, pakta aliansi nu m\u00e9r\u00e9 Britania kakawsaan kana hubungan luar nagri Butan. Hartina, Butan diperlakukeun salaku nagara bagian kabangsawanan India. Dina praktikna, pajangjian ieu boga pangaruh nu saeutik, ku Butan og\u00e9 dumasar sajarahna sipatna teu gaul jeung dunya luar, sarta katingalna heunteu mangaruha hubungan tradisional antawis Butan jeung Tib\u00e9t. Sanggeus Sarikat India miboga kamerdikaan ti Britania Raya dina 15 Agustus 1947, Butan mangrupa salah sahiji ti nagara-nagara kahiji nu ngakuan kamerdikaan India. Dina 8 Agustus 1949, hiji pajangjian nu mirip jeung Pajangjian Punakha ditandatanganan bareng India.\nTaun 1953, Raja Jigme Dorji Wangchuck ngadegkeun badan l\u00e9gislatif nagara mangrupa Majelis Nasional kalawan 130 anggota dina tujuan pikeun ngawangun pamar\u00e9ntahan nu leuwih d\u00e9mokratis. Dina taun 1965, anjeunna nyusun hiji D\u00e9wan Panas\u00e9hat Karajaan, sarta taun 1968 anjeunna ngawangun hiji kabin\u00e9t. Taun 1971, Butan gabung ka Pasarikatan Bangsa-Bangsa, sanggeus nyekel status anggota pan\u00e9njo dina 3 taun. Dina bulan Juli 1972, Jigme Singye Wangchuck na\u00e9k tahta dina yuswa 16 taun sanggeus ramana, Dorji Wangchuck, maot.\nR\u00e9formasi pulitik jeung mod\u00e9renisasi.\nRaja Jigme Singye Wangchuck mikawanohkeun sababaraha r\u00e9formasi pulitik, mindahkeun raloba kakawasaan pamar\u00e9ntahanna ka D\u00e9wan Mentri Kabin\u00e9t sarta ngijinkeun ayana pamakzulan Raja ku 2 per 3 anggota Majelis Nasional.\nDina taun 1999, pamar\u00e9ntah ngahupus larangan dina televisi jeung Intern\u00e9t, nyieun Butan salah sahiji ti nagara nu karak mimiti mak\u00e9 televisi. Dina biantarana, anjeunna nyarios y\u00e9n televisi mangrupa l\u00e9ngkah penting dina mod\u00e9renisasi Butan sarta mangrupa panyumbang ged\u00e9 pikeun Kabagjaan Nasional Bruto nagara (Butan mangrupa sahiji-hijina nagara nu ngukur kabagjaan), tatapi mi\u00e9lingkeun y\u00e9n \"panyalahgunaan\" televisi bisa ngahupus aj\u00e9n-aj\u00e9n tradisi Butan.\nHiji undang-undang dasar nu anyar dipikawanohkeun dina awal taun 2005. Dina bualn D\u00e9s\u00e9mber 2005, Raja Jigme Singye Wangchuck ngab\u00e9warakeun y\u00e9n anjeunna bad\u00e9 masihan tahtana ka putrana dina taun 2008. 14 D\u00e9s\u00e9mber 2006, anjeunna ngumumkeun y\u00e9n abdikasi bad\u00e9 dilaksanakeun dina wanci deukeut. Hal ieu dimiluan ku pamilihan umum parlem\u00e9n nu kahiji dina bulan D\u00e9s\u00e9mber 2007 jeung Maret 2008.\nDina 6 Nop\u00e9mber 2008, Jigme Khesar Namgyel Wangchuck, putra pangluhurna ti Raja Jigme Singye Wangchuck, diangkat minangka Raja.\nPulitik jeung pamar\u00e9ntahan.\nSistim pulitik Butan geus robah ti monarki absolut kana monarki konstitusional. Taun 1999, Raja Butan ka-4, Jigme Singye Wangchuck, nyieun hiji lembaga nu ngaranna Lhengye Zhungtshog (D\u00e9wan Para Mentri). \"Druk Gyalpo\" (Raja Druk Yul) minangka pupuhu nagara. Kakawasaan \u00e9ksekutif dilaksanakeun ku Lhengye Zhungtshog, d\u00e9wan para mentri. Kakawasaan l\u00e9gislatif dilaksanakeun ku pamar\u00e9ntah jeung Tshogdu (Majelis Nasional).\nDina kaping 17 D\u00e9s\u00e9mber 2005, Raja Jigme Singye Wangchuck ngab\u00e9warakeun y\u00e9n pamilihan umum nu munggaran bakal dilaksanakeun taun 2008 jeung anjeunna bad\u00e9 masihan tahtana ka putra makutana nya\u00e9ta putrana nu pangluhurna. Raja Jigme Khesar Namgyal Wangchuck nampi tahta dina kaping 14 D\u00e9s\u00e9mber 2006. Anjeunna dipaparin Makuta Gagak Butan dina upacara di Thimphu kaping 6 Nop\u00e9mber 2008, ku kitu janten pamingpin monarki nu panganomna sadunya.\nSistim pulitik nu anyar miboga majelis luhur jeung majelis handap, nu saterasna miboga dasar kana afiliasi part\u00e9y pulitik. Pamilihan umum pikeun majelis luhur (D\u00e9wan Nasional) dilaksanakeun kaping 31 D\u00e9s\u00e9mber 2007, samentara pamilihan umum pikeun Majelis Nasional (majelis handap) dilaksanekun kaping 24 Maret 2008. 2 part\u00e9y pulitik, Part\u00e9y D\u00e9mokrasi Rahayat (PDR) nu dipingpin ku Sangay Ngedup, sareng Part\u00e9y Druk Phuensum Tshogpa (DPT) nu dipingpin ku Jigmi Thinley, marebutkeun 47 korsi di Majelis Nasional. Druk Phuensum Tshogpa unggul dina pamilihan umum, ngawasaan 45 ti 47 korsi di majelis.\nKakawasaan yudikatif dilaksanakeun ku Mahkamah Butan. Hakim Agungna nya\u00e9ta pupuhu administratif lembaga yudikatif nagara.\nHak asasi manusa.\nPapas\u00e9aan \u00e9tnis.\nTaun 1990-an, Butan ngusir atanapi maksa m\u00e9h 1 per 5 pangeusina ku alesan pikeun ngajaga id\u00e9ntitas budaya Budha Mahayana Tib\u00e9t-na, nyebut y\u00e9n maran\u00e9hna anu diusir t\u00e9h pangeusi il\u00e9gal. Kaputusan ieu boga dasar y\u00e9n \u00e9tnis minoritas Nepal nu tumuwuhna gancang bisi ngawasaan nagara, ngulang kajadian nu sarua nu nyababkeun bubarna Karajaan Sikkim taun 1975. Lhotshampas, pihak nu teu satuju kana pamikiran \u00e9ta, diperkirakeun jadi tujuan panyiksaan jeung panahanan, ngakibatkeun unjuk rasa dina 1990-an. Saterasna, pasukan kaamanan Butan mimiti ngusir urang-urang sanggeus nyieun maran\u00e9hna ngabatalkeun klaim imah jeung lemburna. Ku lantaran karusuhan nu lumangsung, Urang Butan katurunan Nepal, mayoritasna ngagem agama Hindu, kaluar. Numutkeun UNHCR, langkung ti 107.000 Pangungsi Butan ngeusi 7 k\u00e9mah pangungsian di Nepal beulah w\u00e9tan sarta geus didokum\u00e9ntasi dina taun 2008. Ngeunaan bener heunteuna sadaya pangeusi k\u00e9mah t\u00e9h pangungsi diragukeun sabab UNHCR heunteu mariksa pangeusi-pangeusi awal sacara bener. Sarana di jero pangungsian, nu kacutat leuwih alus ti batan wewengkon sabundereunana, ngarojong masarakat Nepal asup ka pangungsian. Sanggues raloba taun di pangungsian, raloba pangeusi ayeuna pindah ka nagara lian saperti Kanada, Norw\u00e9gia, Britania Raya, Australia, jeung Am\u00e9rika Sarikat salaku pangungsi. Am\u00e9rika Sarikat nyutat 30.870 pangungsi ti taun kauangan 2008 nepi ka 2010.\nPamar\u00e9ntah heunteu ngijinkeun dib\u00e9r\u00e9na status kawarganagaraan pikeun pangungsi Butan, ku kituna raloba pangungsi heunteu miboga status kawarganagaraan. Urusan birokrasi nu riweuh dipak\u00e9 alesan pikeun ngahalangan kulawarga maran\u00e9hna miboga kartu id\u00e9ntitas jeung hak sora. Butan nganggap part\u00e9y pulitik ti pangungsi-pangungsi ieu heunteu sah sarta mangrupa kelompok t\u00e9roris. Kelompok hak asasi manusa nyebutkeun y\u00e9n pamar\u00e9ntah mangaruhan hak asasi individu ku cara ngaatur y\u00e9n sadaya warga, kaasup anggota \u00e9tnis minoritas ieu, mak\u00e9 pak\u00e9an tradisionalna \u00e9tnis mayoritas di tempat umum. Nanging, pamar\u00e9ntah sacara kawates nerapkeun aturan ieu ukur di wangunan kaagaamaan Budha, kantor pamar\u00e9ntahan, sakola, pajabat pamar\u00e9ntah, sarta parayaan-parayaan umum.\nKab\u00e9basan agama.\nBudha Mahayana mangrupa dasar warisan kaagamaan nagara, tapi undang-undang ngarojong kab\u00e9basan agama.\nMilit\u00e9r jeung hubungan luar nagri.\nAngkatan Pakarang Karajaan Butan mangrupa angkatan pakarang Butan. Lembaga milit\u00e9r ieu ngawengku Pangaman Karajaan sareng Kapulisian Karajaan Butan. Kaanggotaan milit\u00e9r sipatna sukar\u00e9la. Yuswa minimal pikeun asup ka milit\u00e9r nya\u00e9ta 18 taun. Jumlah personil kira-kira 16.000 urang, nu dilatih ku Angkatan Darat India. Angkatan Pakarang Karajaan Butan miboga dana alokasi taunan kira-kira $13,7 yuta (1,8% PDB). Minangka nagara nu dilingkung, Butan heunteu miboga angkatan laut. Butan og\u00e9 teu boga angkatan udara atanapi korps udara angkatan darat. Angkatan pakarangna ngandalkeun Komando Udara W\u00e9tan ti Angkatan Udara India pikeun pitulungan.\nButan miboga hubungan \u00e9konomi, strat\u00e9gi, jeung milit\u00e9r nu kiat jeung tatanggana, India. Taun 2007, Butan jeung India nandatanganan hiji pajangjian anyar ngijinkeun Butan ngawasaan hubungan luar nagrina. Pajangjian ieu ngahupus kaayaan nu diakibatkeun ku pajangjian satacanna taun 1949. Pajangjian nu satacanna \u00e9ta ayuen kadang-kadang og\u00e9 dijadikeun alesan pikeun kadali India kana hubungan luar nagri Bhutan, nanging pamar\u00e9ntah Butan ngadali sadaya hubungan luar nagrina, kaasup sababaraha maslaah di mana India miboga perhatosan, kawas status wates Butan jeung Cina.\nButan miboga hubungan diplomatik sateng 21 nagara sarta Uni \u00c9ropa sarta mibboga misi di India, Banglad\u00e9s, Thailand, jeung Kuwait. Butan miboga 2 misi PBB, hiji di New York sarta hiji di J\u00e9n\u00e9wa. Ngan India jeung Banglad\u00e9s nu miboga kadutaan pangeusi di Butan, samentara Thailand miboga kantor konsulat di Butan.\nKu hiji pasatujuan nu lila, warga nagara India jeung Butan tiasa sumping ka masing-masing nagara tanpa paspor atanapi visa, ukur butuh kartu id\u00e9ntitas nagarana. Warga Butan og\u00e9 tiasa gaw\u00e9 di india tanpa palarangan hukum. Butan teu boga hubungan diplomatik resmi jeung tatangga kal\u00e9rna, R\u00e9publik Rahayat Cina, sanajan paturakan kunjungan dina raloba tingkat pernah aya. Pasatujuan bilateral nu kahiji antawis Cina jeung Butan ditandatanganan dina taun 1998. Butan og\u00e9 miboga konsulat husus di Makau jeung Hong Kong. Wates Butan jeung Cina kalobaanana heunteu did\u00e9markasi sarta ku kituna aya papas\u00e9aan di sababaraha tempat. Kira-kira 269 kilom\u00e9ter pasagi aya dina sawala antawis kadua nagara.\nDina 13 Nop\u00e9mber 2005, prajurit Cina asup ka wewengkon papas\u00e9aan antara Cina jeung Butan, sarta mimiti ngawangun jalan jeung sasak. Perdana Mentri Luar Nagri Butan, Khandu Wangchuk ngomongkeun masalah ieu jeung pamar\u00e9ntah Cina sanggeus masalah ieu diomongkeun di parlem\u00e9n Butan. Balesanna, Juru Carios Kamentrian Luar Nagri Cina, Qin Gang nyebatkeun y\u00e9n wates \u00e9ta masih aya dina papas\u00e9aan sarta kadua pihak tetep ngalajengkeun diskusi nu rapih jeung had\u00e9 pikeun nangtukeun solusina. Pajabat int\u00e9lijen India nyebatkeun y\u00e9n d\u00e9l\u00e9gasi Cina di Butan nngomong ka Butan y\u00e9n Butan t\u00e9h \"\"overreacting\".\" Hiji koran Butan \"Kuensel\" nuliskeun y\u00e9n Cina bisa mak\u00e9 jalanan \u00e9ta pikeun alesan klaim Cina sapanjang wates \u00e9ta.\nDina 8 P\u00e9bruari 2007, Pajangjian Kasababaturan India-Butan dir\u00e9visi. Pajangjian 1949, Pasal 2 nyebtkeun: \"Pamar\u00e9ntah India heunteu ngalaksanakeun sagala campur tangan dina administrasi jero nagri Butan. Pamar\u00e9ntah Butan salaku bagianna, satuju pikeun dipandu dina nas\u00e9hat Pamar\u00e9ntah India ngeunaan hubungan luar nagrina.\" Dina pajangjian nu enggeus dir\u00e9visi ayeuna katulis \"Pikeun ngajaga hubungan sababaturan jeung sabilulungan nu parantos aya antawis Butan jeung India, Pamar\u00e9ntah Karjaaan Butan sareng Pamar\u00e9ntah R\u00e9publik India bakal gaw\u00e9 bareng sacara husus dina masalah perkawis kaayaan nasionalna. Kadua pamar\u00e9ntah heunteu tiasa mangpaatkeun wewengkonna pikeun kagiatan anu ngancem kaamanan jeung kaayaan nasional kadua nagara.\" Pajangjian nu enggeus dir\u00e9visi ieu og\u00e9 ngawengku kalimah pamuka ieu: \"Negaskeun kamerdikaan, kadaulatan, sarta intregitas nasional masing-masing pihak\", hiji kaayaan nu euweuh dina v\u00e9rsi sam\u00e9m\u00e9hna. Pajangjian Kasababaturan India-Butan 2007 negaskeun status Butan salaku nagara nu merdika jeung daulat.\nButan miboga hubungan diplomatik sareng sababraha nagara Asia jeung \u00c9ropa, Kanada, jeung Brasil. Nagara lian, saperti Am\u00e9rika Sarikat jeung Britania Raya, heunteu miboga hubungan diplomatik resmi jeung Butan, tapi miboga hubungan teu resmi (informal) langkung kadutaan masing-masing nagara di New Delhi sarta konsulat husus Butan di London jeung Washington, D.C.\nG\u00e9ografi.\nButan aya di l\u00e9r\u00e9ng kidul jeung w\u00e9tan Himalaya, dilingkung ku Wewengkon Otonom Tib\u00e9t, Cina di kal\u00e9r jeung nagara bagian Sikkim, Benggala Kulon, Assam, jeung Arunachal Pradesh, India di kulon jeung kidul. Butan aya di antara gurat lintang 26\u00b0 sarta 29\u00b0N, serta 88\u00b0 sarta 93\u00b0 m\u00e9ridian w\u00e9tan. Wewengkonna ngawengku utamina pagunungan diliwatan ku walungan, nu ngawangun lebak nu jero. Tingkat kaluhuran antara di suku pasir di pakidulan nepi ka leuwih ti . Karagaman g\u00e9ografis ieu ditambih jeung karagaman iklim miboga pangaruh kana ralobana karagaman hayati jeung \u00e9kosistem Butan.\nWewengkon kal\u00e9r nagara diwangun ti hiji wilayah Padang jukut jwung rungkun alpen Hiimalaya W\u00e9tan, ngaluhur ka pagunungan glasial kalawan iklim nu tiis pisan di titik-titik puncakna. Raloba titik puncak di kal\u00e9r aya dina kaluhuran leuwih ti ti beungeut laut. Titik pangluhurna di Butan nya\u00e9ta Gangkhar Puensum dina , nu mana minangka puncak pangluhurna nu teu pernah didaki sadunya. Titik panghandapna nya\u00e9ta , di lebak di Drangme Chhu, di mana aya walungan nu misahkeun Butan jeung India. Kalawan walungan nu ngalir ti salju, lebak alpen di wewengkon ieu nyadiaakeun padang jukut pikeun angon, dipiara ku masarakat pangangon ngumbara nu nyumebar.\nPagunungan Hideung di bagian tengah Butan ngawangun hiji wates antara 2 walungan utama Butan: Walungan Mo Chhu sarta Walungan Drangme Chhu. Puncak-puncak Pagunungan Hideung aya antara nepi ka luhureun beungeut laut. Leuwung di pagunungan Butan beulah tengah kasusun ti leuweung konif\u00e9ra sub-alpen Himalaya W\u00e9tan di beulah luhur sarta leuwung tutuwuhan kembang Himalaya W\u00e9tan di beulah handap pagunungan. Leuwugn di wewengkon tengah nyadiakeun mayoritas produksi leuweung Butan. Walungan Torsa, Raidak, Sankosh, jeung Manas mangrupa walungan-walungan utama Butan, ngalir ngaliwatan wewengkon ieu. Kalobaannana warga ngeusian daratan luhur bagian tengah.\nDi beulah kidul, aya Papasiran Shiwalik nu ditutupan ku leuweung tutuwuhan kembang sub-tropis Himalaya nu padet, lebak walungan aluvial, sarta pagunungan nepi ka luhureun beungeut laut. Bagian handap pasir turun nepi ka dataran sub-tropis Duars. Kalobaannana bagian Duars aya di India, sanajan hiji sela kalawan l\u00e9bar nepi ka manjang nepi ka Butan. Duars di Butan dibagi kana 2 bagian: kal\u00e9r jeung kidul. Duars kal\u00e9r, nu wawatesan jeung suku papasiran Himalaya, rupana kagurat, ngawangun l\u00e9r\u00e9ng-l\u00e9r\u00e9ng, jeung taneuh nu saat jeung ngabeulah kalawan tutuwuhan nu padet sarta raloba margasatwa. Duars kidul taneuhna subu5, kalawan sabana, leuwung nu padet, sarta cinyusu. Walungan-walungan, nu sumberna ti salju atanapi hujan muson, ngalir ka Walungan Brahmaputra di India. Data nu dirilis ku Kamentrian Tatan\u00e9n n\u00e9mbongkeun y\u00e9n Butan miboga tutupan leuwung saluas 64% dina Oktober 2005.\nIklim di Butan dipangaruhan ku kaluhuranana. Ti iklim sub-tropis di kidul nepi ka iklim sedeng di daratan luhur sarta iklim jenis kutub, kalawan salju sapanjang taun di kal\u00e9r. Butan miboga 5 rupa usum: panas, muson, gugur, tiis, jeung semi. Butran beulah kulon miboga hujan muson nu leuwih loba. Butan beulah kidul miboga usum panas nu lembap jeung panas sarta usum tiis nu tiis. Butan beulah tengah jeung w\u00e9tan iklimna sedeng sarta leuwih saat ti batan beulah kulon, kalawan usum panas nu haneut sarta usum tiis nu tiis.\nKaayaan hayati.\nButan nanda tanganan Konv\u00e9nsi Kaan\u00e9karagaman Biologi dina 11 Juni 1992, sarta jadi bagian ti konv\u00e9nsi \u00e9ta dina 25 Agustus 1995. Butan teras nyieun hiji Rancangan Aksi jeung Strat\u00e9gi Kaan\u00e9karagaman Hayati Nasional, kalawan 2 r\u00e9visi, nu mana nu panganyarna ditarima ku konv\u00e9nsi dina 4 P\u00e9bruari 2010.\nSasatoan.\nButan miboga rupa-rupa primata, saperti sp\u00e9si\u00e9s langka kawas langur emas. Hiji varian makaka Assam, nu dianggaep ku sababaraha otoritas salaku hiji sp\u00e9si\u00e9s anyar, \"Macaca munzala\", kacutat di Butan.\nLodaya Benggala, badak India, macan dahan, kelenci Assam, jeung ontohod sloth hirup di daratan handap tropis jeung leuwung kai kandel di kidul. Di wewengkon iklim sedeng, langur kulawu, lodaya, maung tutul India, goral, jeung serow tiasa dipanggih dina leuwung campuran konif\u00e9ra, camara, jeung tutuwuhan kembang. Tutuwuhan buah jeung awi nyadiakeun habitat pikeun ontohod hideung Himalaya, panda beureum, bajing, uncal sambar, bagong, jeung mencek. Wewengkon alpen di Pagunungan Himalaya di kal\u00e9r mangrupa habitat pikeun maung tutul salju, domba paul, marmot, ajag Tib\u00e9t, antelop, uncal kasturi Himalaya, jeung sato nasional Butan, takin. Munding cai liar ngeusian Butan beulah kidul kalawan populasi nu saeutik.\nLeuwih ti 770 sp\u00e9si\u00e9s manuk enggeus kacutat hirup di Butan. Sp\u00e9si\u00e9s kaancem, meri jangjang bodas, karak sababaraha taun ditambahkeun ka daptar manuk di Butan.\nKons\u00e9rvasi.\nHimalaya W\u00e9tan kawanoh salaku titik puncak biodiv\u00e9rsitas sarta mangrupa salah sahiji ti 234 wewengkon \u00e9kologi istim\u00e9wa sadunya ti analisis WWF antara taun 1995 jeung 1997.\nButan dianggep salaku mod\u00e9l inisiatif kons\u00e9rvasi. Nagara ieu enggeus pernah narima pujian internasional ti usaha ngamumul\u00e9 kaan\u00e9karupaan hayatina. Butan nangtukeun y\u00e9n saeutikna 60% wewengkon daratna katutup ku leuweung, kalawan 40% wewengkon nagarana pikeun taman nasional, suaka alam, jeung wewengkon tangtayungan lianna.\nSanajan kaayaan alam Butan ralobana masih alus, pamar\u00e9ntah ngumumkeun y\u00e9n kons\u00e9rvasi masih k\u00e9n\u00e9h dipertimbangkeun sarta mangrupa salah sahiji tujuan nasional pikeun sababaraha taun jagana.\nAnceman pikeun kahirupan alam di Butan enggeus mimiti katingal, saperti tekenan pangeusi, mod\u00e9renisasi tatan\u00e9n, moro tanpa ijin, pawangunan PLTA, tambang, industrialisasi, urbanisasi, panataan limbah jeung runtah, pariwisata, papas\u00e9aan lemah pikeun pawangunan jalan sarta pangaruh infrastruktur sosial jeung \u00e9konomi lianna.\nDina kanyataanana, wates wewengkon tangtayungan jeung wewengkon pamukiman anu pacampur-campur ngarah kana masalah lian. Sasatoan kalindung asup ka lemah tatan\u00e9n warga, ngaruksak tatangkalan jeung ma\u00e9han angon. Ku kituna, Butan nyieun hiji rancangan pawangunan pager alarm tanaga surya, munara pan\u00e9njo, jeung lampu sorot, sarta nyadiakeun pangan sasatoan jeung tempat uyah di luar pamukiman warga sangkan sasatoan heunteu asup.\nHarga pasaran supa \"Ophiocordyceps sinensis\" anu dicandak ti alam nyababkeun pamangpaatan leuwih anu sesah diorganisasikeun.\n\u00c9konomi.\nMata uang Butan nya\u00e9ta Ngultrum, nu peunteunna disaruakeun jeung Rupee India. Rupee India og\u00e9 ditarima salaku alat tukeur sah di Butan.\nSanajan \u00e9konomi Butan mangrupa salah sahiji anu pangleutikna sadunya, \u00e9konomi Butan enggues tumuwuh dina sababaraha taun ieu, 8% dina 2005 sarta 14% dina 2006. Taun 2007, \u00e9konomi Butan mangrupa anu ka-2 panggancangna tumuwuhna sadunya, kalawan tingkat tumuwuh \u00e9konomi taunan 22,4%. Kaayaan ieu disababkeun utamina ku proy\u00e9k agung PLTA Tala. Nepi ka Maret 2006, pamasukan per kapita Butan nya\u00e9ta US$1,321.\n\u00c9konomi Butan utamina aya dina kagiatan tatan\u00e9n, kaleuweungan, pariwisata, jeung panjualan tanaga hidro\u00e9l\u00e9ktrik ka India. Kagiatan tatan\u00e9n mangrupa pagaw\u00e9an utami ti leuwih ti 80 pers\u00e9n wargi Butan. Kagiatan agrarisna utamina mangrupa tatan\u00e9n subsist\u00e9n jeung kaingonan. Karajinan leungeun, utaminan tinunan jeung banda kaagamaan, mangrupa industri d\u00e9sa leutik. Wewengkon anu robah-robah ti pasir jeung pagunungan nyababkeun pawangunan jalan jeung infrastruktur lianna sesah jeung awis. Hal ieu ditambah ku euweuhna aks\u00e9s sagara nyababkeun Butan h\u00e9s\u00e9 miboga kauntungan signifikan ti padagangan banda produksina. Butan heunteu miboga kar\u00e9ta, sanajan Indian Railways ngarencanakeun nyambungkeun wewengkon Butan beulah kidul jeung jaringan kar\u00e9ta di India dina hiji pasatujuan anu ditandatanganan dina Januari 2005. Butan jeung India nandatanganan hiji pasatujuan 'dagang b\u00e9bas' dina 2008, anu ngijinkeun impor jeung \u00e9kspor Butan ti jeung ka nagara lian tiasa transit di India tanpa b\u00e9a cukai. Butan miboga hubungan padagangan jeung wewengkon Tib\u00e9t nepi ka taun 1960, nalika Butan nutup watesna jeung Cina sanggeus raloba pangungsi anu asup ka Butan.\nPamasukan leuwih ti Nu 100.000 per taun dikeunakeun pajak, tapi ngan saeutik wajib pajak anu minuhan sarat \u00e9ta. TInkgat inflasi Butan diperkirakeun aya dina tingkat 3% dina taun 2003. Butan miboga Produk Dom\u00e9stik Bruto kira-kira $AS 2,913 milyar . Pamasukan per kapita kira-kira $1.400. Pamasukan pamar\u00e9ntah totalna $272 yuta, sanajan pangaluaranna saged\u00e9 $350 yuta. 60 pers\u00e9n pangaluaran nagara, dibayar ku Kamentrian Luar Nagri India. \u00c9kspor Butan, utamina tanaga listrik, kapulaga, gips, kai, karajinan, sem\u00e9n, bubuahan, batu mulia, jeung rempah, total \u20ac128 yuta (perk. 2000). Sanajan kitu, tingkat imporna nya\u00e9ta \u20ac164 yuta, ngarah kana d\u00e9fisit. Komoditas impor utama ngawengku b\u00e9ngsin jeung minyak bumi, pangan, mesin, kandaraan, ka\u00e9n, jeung b\u00e9as. Mitra utama \u00e9kspor Butan's nya\u00e9ta India, ngawengku 58,6% ti total \u00e9ksporna. Hong Kong (30,1%) jeung Banglad\u00e9s (7,3%) nya\u00e9ta 2 mitra \u00e9kspor salajengna. Ku sabab watesna jeung Tib\u00e9t ditutup, padagangan antara Butan jeung Cina ayeuna m\u00e9h euweuh.\nBabagian administratif.\nButan dibagi kana 20 \"dzongkhag\" (distrik), dipar\u00e9ntah ku hiji lembaga anu disebut \"Dzongkhag Tshogdu\". Di sababaraha \"thromde\" (kalurahan), tingkat adiministrasi di handapeunana aya kahubung langusng jeung administrasi Dzongkhag. Kalobaanana da\u00e9rah, \"gewog\" pad\u00e9saan (blok d\u00e9sa) dipar\u00e9ntah ku hiji lembaha anu disebut \"Gewog Tshogde\".\nThromde (kalurahan) milih \"Thrompon\" salaku pamingpin sarta wakil Thromde \u00e9ta di Dzongkhag Tshogdu. Gewog og\u00e9 milih pamingpin anu disebut \"gup\", wakilna disebut \"mangmi\", anu og\u00e9 minangka wakil di Dzongkhag Thshogdu. Pikeun perkawis pamilihan umum, da\u00e9rah pamilihan di Butan nya\u00e9ta \"chiwog\", babagian ti gewog anu ditangtukeun ku Komisi Pamilihan Umum.\nD\u00e9mografi.\nUrang Butan utamina disusun ku Urang Ngalop (Butan Kulon) jeung Sharchop (Butan W\u00e9tan). Urang Lhotshampa (urang kidul) nya\u00e9ta kelompok urang anu h\u00e9t\u00e9rog\u00e9n kalawan komposisi utama urang katurunan Nepal. Urang Lhotshampa dianggep ngawasaan 45% total pangeusi Butan dina s\u00e9nsus taun 1988. Dina awal jaman 1970-an, pernikahan campuran antawis Urang jeung and masarakat Butan utama dirojong ku pamar\u00e9ntah. Tatapi dina ahir jaman 1980-an, pamar\u00e9ntah Butan ngaluarkeun kira-kira 108.000 Urang Lhotshampa ti wewengkonna ka k\u00e9mah-k\u00e9mah pangungsian.\nTingkat beunta hurup di Butan nya\u00e9ta 59,5%. Butan miboga yuswa m\u00e9dian 24,8 taun. Tingkat harepan hirup nya\u00e9ta 62,2 taun (61 lalaki, 64,5 aw\u00e9w\u00e9). Rasio jenis kelamin nya\u00e9ta 1.070 lalaki per 1.000 aw\u00e9w\u00e9.\nAgama.\nDiperkirakeun antawis dua per tilu jeung tilu per opat populasi Butan ngagem Buddha Vajrayana, nu mangrupa agama nagara. Kirang leuwih saperopat nepi ka sapertilu populasi ngagem Hindu. Pangagem agama lian ngawengku kirang ti 1% populasi. Aturan undang-undang anu ayeuna ngarojong kana kab\u00e9basan agama; tatapi proselytism dilarang ku hiji kawijakan pamar\u00e9ntah sarta tina interpretasi yudikatif Undang-Undang Dasar Butan.\nAgama Buddha dipikawanohkeun ka Butan dina abad ka-7 mas\u00e9hi. Raja Tib\u00e9t Songts\u00e4n Gampo (ngajabat 627\u2013649), mar\u00e9ntahkeun diwangunna 2 wihara Buddha, di Bumthang Jampa Lhakhang di Butan bagian tengah jeung di Kyichu Lhakhang (di deukeut Paro) di Lebak Paro.\nBasa.\nBasa resmi nagara nya\u00e9ta Basa Butan (Dzongkha), salah sahiji ti 53 basa di rungkun basa Tib\u00e9t. Aksarana anu disebut \"Chhokey\", sarungkun jeung aksara Tib\u00e9t klasik. Di sakola-sakola, Basa Inggris mangrupa basa panganteur pangatikan sedengkeun Dzongkha diajar salaku basa nasional. Ethnologue nulis 24 basa anu kiwari dipak\u00e9 di Butan, sadayana mangrupa bagian tu rungkun basa Tibet-Burma, iwal Basa Nepal anu asup kana rungkun basa Indo-Arya. Nepi ka taun 1980-an, pamar\u00e9ntah ngarojong pangajaran Basa Nepal di sakola-sakola di Butan beulah kidul. Tapi, sanggeus karusuhan pakarang, Basa Nepal dikaluarkeun ti kurikulum. Sam\u00e9m\u00e9h 1980-an, Lhotshampa (masarakat panyatur Basa Nepal), utamina ngeusian Butan beulah kidul, ngawengku kira-kira 30% populasi Butan.\nBudaya.\nButan miboga loba budaya khas anu sacara umum masih asli lantaran isolasi Butan ti dunya luar nepi ka awal 1960-an. Tradisi Butan patali jeung pangaruh agama Buddha. Hindu mangrupa agama dominan anu kadua di Butan, utamina di pakidulan. The government is incr\u00e9asingly making efforts to preserve and sustain the current culture and traditions of the country. ku sabab kaayaan alam jeung warisan budayana anu saeutik kapangaruh ti luar, Butan disebut og\u00e9 salaku \"Shangri-la Pangahirna\".\nSangu, soba, jeung jagong mangrupa kadaharan utama dina kulin\u00e9r Butan. Kadaharan lianna aya og\u00e9 saperti daging daging babi, sapi, yak, hayam, jeung domba. Produk susu, saperti mant\u00e9ga and kiju ti yak jeung sapi, og\u00e9 popul\u00e9r. Inuman popul\u00e9r contona ent\u00e9h mant\u00e9ga, ent\u00e9h, \"ara\", jeung bir. Butan mangrupa nagara kahiji di dunya anu ngalarang dijualna bako liwat UU Bako 2010.\nArsit\u00e9ktur Butan mangrupa arsit\u00e9ktur karuhun anu khas. Arsit\u00e9ktur tradisionalna heunteu mak\u00e9 paku boh rangkay beusi dina ngajieunana. Salah sahiji wangunan cicir\u00e9n Butan nya\u00e9ta wangunan b\u00e9nt\u00e9ng anu disebut \"dzong\". Ti jaman kuna, dzong dipak\u00e9 salaku puseur pamar\u00e9ntahan jeung kaagamaan di wewengkonna. Universitas Texas El Paso ti Am\u00e9rika Sarikat mak\u00e9 gaya arsit\u00e9ktur Butan dina wangunan kampusna, kitu og\u00e9 ku sababaraha wangunan lian di kota El Paso.\nButan miboga loba po\u00e9 per\u00e9, kalobaanana mangrupa parayaan tradisional usuman, s\u00e9kul\u00e9r, jeung kaagamaan. Di antarana saperti titik balik panonpo\u00e9 (kira-kira 1 Januari, dumasar kal\u00e9nder bulan), Taun Anyar (kal\u00e9nder bulan, P\u00e9bruari atanapi Maret), tepang taun Raja, sarta po\u00e9 pangistr\u00e9nana, ahir resmi usum muson (22 S\u00e9pt\u00e9mber), Po\u00e9 Nasional (17 D\u00e9s\u00e9mber), sareng rupa-rupa parayaan Buddha jeung Hindu.\nMusik Butan sacara umum dibagi kana varian tradisional jeung mod\u00e9ren. Musik tradisional mangrupa musik kaagamaan jeung rahayat, saperti \"zhungdra\" jeung \"boedra\". Musik mod\u00e9ren saperti \"rigsar\" dima\u00e9nkeun ku alat musik campuran antara instrum\u00e9n tradisional jeung organ listrik, nu tiasa ditulusuran balik ka jaman awal 1990-an. Musik ieu n\u00e9mbongkeun pangaruh ti musik popul\u00e9r India, hiji campuran ti musik tradisional jeung pangaruh musik popul\u00e9r Kulon.\nDina kulawarga Butan, warisan ilaharna dipasihan ka gurat katurunan aw\u00e9w\u00e9 ti batan ka lalaki. Budak aw\u00e9w\u00e9 bakal diwariskeun imah kolotna. Budak lalaki dipiharep sangkan tiasa nyieun kahirupanna sorangan sarta remenna pindah ka imah pamajikanana. Nikah ku bogoh ilahar di wewengkon kota, tapi tradisi perjodohan masih k\u00e9n\u00e9h umum di wewengkon d\u00e9sa. Sanajan teu umum, poligami dianggep biasa, malah og\u00e9 sok janten cara pikeun ngajaga harta tetep dina kulawarga. Raja sam\u00e9m\u00e9hna, Jigme Singye Wangchuck, anu ngabdikasi taun 2006, miboga 4 prameswari, anu sadayana sadulur. Raja anu ayeuna, Jigme Khesar Namgyel Wangchuck, nikah jeung Jetsun Pema, 21, masarakat biasa sarta putrina saurang pilot.\nOlahraga.\nOlahraga nasional Butan nya\u00e9ta panahan, sarta pasanggiri dilaksanakeun sacara r\u00e9gul\u00e9r ku raloba d\u00e9sa. Panahanna b\u00e9da jeung standar olimpiade saperti panempatan sasaran sarta kaayaan sakurilingna. 2 sasaran ditempatkeun kapisah 100 m\u00e9ter. Pama\u00e9n manah ti hiji ujung lapangan ka ujung lianna. Unggal pama\u00e9n dina hiji tim manah 2 panah per babak. Panahan tradisional Butan mangrupa acara masarakat sarta pasanggiri diatur antara d\u00e9sa, kota, jeung tim. Usaha pikeun ngaganggu musuh saperti nangtung di deukeutna sasaran atanapi moyokan pamanah. \"Khuru\" mangrupa olahraga lian anu og\u00e9 popul\u00e9r, di mana anak panah kai kalawan ujung mangrupa paku 10\u00a0cm dialungkeun ka sasaran 10 nepi ka 20 m\u00e9ter jauhna.\nOlahraga tradisional lianna nya\u00e9ta \"Digor\". Olahraga lian saperti krik\u00e9t miboga popularitas di Butan, utamina sanggeus dipikawanohkeunana saluran televisi ti India. Tim nasional krik\u00e9t Butan mangrupa salah sahiji ti tim afiliasi anu suks\u00e9s. Conto lianna di antarana ma\u00e9n bal. Taun 2002, tim nasional ma\u00e9n bal Butan ma\u00e9n ngalawan Montserrat, nu disebut salaku Final nu Lian; pertandinganna dilaksanakeun dina po\u00e9 anu sarua jeung pertandingan Brasil ngalawan J\u00e9rman dina final Piala Dunya. Pertandingan \u00e9ta dilaksanakeun di Stadion Changlimithang di Thimpu.\nAtikan.\nButan miboga hiji universitas kalawan 11 kampus konstitu\u00e9n anu kasebar sanagara, Universitas Karajaan Butan.\nPatalimarga jeung Angkutan.\nUdara.\nBandar Udara Internasional Paro nya\u00e9ta bandar udara internasional sahiji-hijina di Butan. Aya og\u00e9 bandar udara dom\u00e9stik saperti Bandar Udara Yongphulla di Trashigang nu mimiti dir\u00e9novasi taun 2010. Aya rancangan pikeun ngawangun sababaraha bandar udara dom\u00e9stik deui di Butan saperti di Bathpalathang, Distrik Bumthang jeung di Gelephu, Distrik Sarpang.\nR\u00e9l jeung kar\u00e9ta.\nButan heunteu miboga angkutan r\u00e9l. Sanajan kitu, Butan enggeus nyieun hiji pasatujuan jeung India dina ngahubungkeun Butan beulah kidul jeung jaringan r\u00e9l India kalawan ngawangun r\u00e9l kar\u00e9ta , trak India, antara Hashimara di Benggala Kulon jeung Toribari di Butan. Konstruksi r\u00e9l ngaliwatan Satali, Bharna Bari, jeung Dalsingpara dibayar ku India.\nJalan.\nJalan Lateral mangrupa jalan utama nu ngahubungkeun Butan beulah w\u00e9tan jeung kulon, nyambungkeun Phuentsholing di kidul-kulon ka Trashigang di w\u00e9tan. Di antarana, Jalan Lateral ngaliwatan Wangdue Phodrang, Trongsa, sarta puseur pamukiman lianna. Jalan Lateral og\u00e9 miboga cabang ka Thimphu sarta kota utama lianna saperti Paro jeung Punakha. Jalan Lateral jeung jalan lianna di Butan miboga kualitas anu kirang ku lantaran kaayaan permukaannana, gawir, tikungan, cuaca, jeung longsor."}
{"id": "32913", "revid": "24422", "url": "https://su.wikipedia.org/wiki?curid=32913", "title": "G\u00e9orgia", "text": "G\u00e9orgia (\u10e1\u10d0\u10e5\u10d0\u10e0\u10d7\u10d5\u10d4\u10da\u10dd Sakartvelo dina basa G\u00e9orgia; dikenal ti 1990 nepi ka 1995 sabag\u00e9 R\u00e9publik G\u00e9orgia) mangrupa hiji nagara transbanua di w\u00e9tan Laut Hideung di kidul Kaukasus antara banua \u00c9ropa jeung banua Asia. Bekas r\u00e9publik di Uni Sovi\u00e9t ieu tepung wates jeung Rusia di kal\u00e9r, Turki di kidul-kulon, Arm\u00e9nia di kidul sarta Azerbaijan di w\u00e9tan. Lega wewengkon G\u00e9orgia 69.700\u00a0km\u00b2, populasina 4,4 yuta (teu kaasup Abkhazia jeung Oss\u00e9tia Kidul), 84% ti populasina \u00e9tnisna G\u00e9orgia.\nSajarah.\nDina sajarah, G\u00e9orgia ditalukan ku karajaan-karajaan Muslim sababaraha kali. Tbilisi (ibu kota) ditalukan ku urang-urang Arab dina abad ka-8 jeung masarakat Muslim nyicing di ditu. Dina abad ka-8, Turki Ottoman jeung Iran Safavi (urang-urang P\u00e9rsia) mar\u00e9ntahan G\u00e9orgia.\nDina \u00e9ra Sovi\u00e9t, Undang-undang Islam (Syariah) jeung Pamar\u00e9ntahan dihupus dina taun 1926. Tapi nged\u00e9ukeutan taun 1930, hiji kompromi nu diboga m\u00e9r\u00e9an urang-urang Muslim kamerd\u00e9kaan nu pasti. Dina Perang Dunya II, Pamar\u00e9ntah Sovi\u00e9t ngawangun D\u00e9wan Agama Muslim pkeun ngadalikeun umat Muslim di sapanjuru wewengkon \u00e9ta. Sababaraha urang Muslim did\u00e9portasi (dumasar kana \u00e9tnisna) jeung d\u00e9portasi \u00e9ta sabenerna lumangsung nepi ka ahir abad ka-20.\nD\u00e9mografi.\nAya 3 kalompok populasi Muslim utama: \u00e9tnis Azeri (di wewengkon-wewengkon pijeroan jeung Tbilisi), \u00e9tnis Muslim G\u00e9orgia di Ajara (di bagian Kidul-Kulon), jeung \u00e9tnis Ch\u00e9c\u00e9n Kists di kal\u00e9r-w\u00e9tan. Saban s\u00e9k\u00e9 utama ieu miboga hiji kasang tukang sajarah nu b\u00e9da.\nIslam masih mibanda pangaruh ged\u00e9 di wewengkon \u00e9ta. Aya tujuh Madrasah (sakola agama Islam) di G\u00e9orgia. Sababraha mangrupa Shi'ite, dibiayaan ku kalompok-kalompok agama Islam, teras anu s\u00e9j\u00e9nna mangrupa Suni jeung dibiayaan ku kalompok-kalompok Turki.\nPambagian administratif.\nG\u00e9orgia dibagi kana 53 propinsi, 11 kota, jeung 2 r\u00e9publik otonomi:\nG\u00e9ografi.\nKota-kota ged\u00e9 di G\u00e9orgia di antarana:\nSimbul-simbul heubeul.\nBand\u00e9ra lami G\u00e9orgia digunakeun ti 1991 nepi ka 25 Januari 2004. \u00c9ta og\u00e9 pernah digunakeun ti 1918 nepi ka 1921. Lambang lami digunakeun ti 1918 nepi ka 1921 jeung ti 1991 nepi ka 2004.\nBasa.\nG\u00e9orgia Sirilik 93%; Rusia 7%."}
{"id": "32914", "revid": "24422", "url": "https://su.wikipedia.org/wiki?curid=32914", "title": "Kuwait", "text": "Kuwait mangrupa nagara monarki nu aya di basisir Teluk P\u00e9rsia, W\u00e9tan Tengah. Nagara ieu tepung wates jeung Arab Saudi di kidul jeung Irak di kal\u00e9r. Ngaran 'Kuwait' asalna ti kecap dina Basa Arab nu hartina \"b\u00e9nt\u00e9ng nu diwangun deukeut cai\".\nKagubernuran.\nKuwait dibagi kana 6 kagubernuran (\"muhafadhah\"):"}
{"id": "32918", "revid": "24422", "url": "https://su.wikipedia.org/wiki?curid=32918", "title": "Kirgistan", "text": "Kyrgyzstan (Basa Kyrgyz: \u041a\u044b\u0440\u0433\u044b\u0437\u0441\u0442\u0430\u043d) nu baheula, sam\u00e9m\u00e9h misah ti Uni Sovi\u00e9t dikenal salaku Kirgisia mangrupa hiji nagara nu aya di Asia Tengah. Tepung wates jeung R\u00e9publik Rahayat Cina, Kazakhstan, Tajikistan, jeung Uzb\u00e9kistan. Ibu kotana aya di (baheula Frunze).\nSajarah.\nKyrgyzstan dian\u00e9ksasi ku Kakaisaran Rusia dina 1864; nagara ieu miboga kamerd\u00e9kaanna dina 1991. Dina pamar\u00e9ntahan Uni Sovi\u00e9t, Kyrgyzstan jadi R\u00e9publik Sosialis Sovi\u00e9t dina 1937 eujeung ngaran lengkep R\u00e9publik Sosialis Sovi\u00e9t Kirgizia (atawa RSS Kirgizia).\nDina taun 2005, aya karusuhan di Kyrgyzstan nu ngarah kana labuhna pr\u00e9sid\u00e9n Askar Akay\u00e9vich Akay\u00e9v.\nPolitik.\nDina taun-taun kahiji kamerd\u00e9kaan pinuh Kyrgyzstan, Pr\u00e9sid\u00e9n Akay\u00e9v katempo daria mibanda komitmen dina pros\u00e9s r\u00e9formasi. Tapi sanajan mibanda pitulung anggaran ti Kulon, kaasup Dana Monet\u00e9r Internasional, Kyrgyzstan geus ngalaman kah\u00e9s\u00e9an \u00e9konomi ti mimitina. Ieu diakibatkeun ku pamisahan ti blok dagang Sovi\u00e9t, nu ngalangan transisi Kyrgyzstan nuju ka \u00e9konomi pasar bebas.\nR\u00e9volusi Tulip geus ngasilan nurunkeun pr\u00e9sid\u00e9n Akay\u00e9v dina taun 2005 lantaran ayana katimpangan kamekaran \u00e9konomi wewengkon antara kal\u00e9r jeung kidul. Hal ieu aya sabab Akay\u00e9v jeung kulawarga asalna ti wewengkon kal\u00e9r nu nyababkeun wewengkon kidul terus labuh \u00e9konomina. Posisi Pr\u00e9sid\u00e9n teras dilajengan ku Kurmanbek S. Bakiy\u00e9v anu nawarkeun R\u00e9volusi Warna nya\u00e9ta ngarepan pamar\u00e9ntahan nu d\u00e9mokratis.\nBakiy\u00e9v nutup basis milit\u00e9r Am\u00e9rika Sarikat di Kyrgyzstan taun 2009. 7 April 2010, posisi Bakiy\u00e9v diturunkeun jeung digentosan ku Roza Otunbay\u00e9va, nu sam\u00e9m\u00e9hna t\u00e9h menteri luar nagri Kyrgyzstan. Dina paalihan kapamingpinan kali ieu geus m\u00e9nta korban 68 urang maot jeung 400 urang luka di propinsi Osh. \"Paperangan\" nambah parah sabab aya unsur \u00e9tnis nya\u00e9ta \u00e9tnis Uzb\u00e9k jeung Kyrgyz. \u00c9vakuasi massal ku \u00e9tnis Uzb\u00e9k nandaan heunteu hasilna pamar\u00e9ntah dina kaamanan jeung stabilitas jero nagri. Roza pernah m\u00e9nta pitulung ka Rusia nu ditanggapan \"tiis\" jeung bakal ngan ngintun pitulung kamanusaan w\u00e9h.\nRoza sadia ngan\u00e9go jeung Bakiy\u00e9v dina nanganan masalah ieu, nepi ka ayeuna, Bakiy\u00e9v ngasingan d\u00e9w\u00e9k ka B\u00e9larusia.\nOblasttar (Wewengkon-wewengkon).\nKyrgyzstan dibagi kana 7 \"oblast\" (jamak: \"oblasttar\"; ti basa Rusia nu hartina wewengkon atawa propinsi) jeung 1 kota (\"shaar\"). Salian Bishk\u00e9k, ibu kota propinsi Osh, Osh, og\u00e9 boga status \"shaar\". Katujuh \"oblast\" jeung dua \"shaar\" \u00e9ta nya\u00e9ta (disartaan ngaran ibu kota dina kurung):\nOblast teras dibagi deui kana \"raions\" (distrik), nu dipar\u00e9ntah para pajabat nu diistr\u00e9nan ku pamar\u00e9ntah pusat. Komunitas luar kota, nu jumlahna nepi ka 20 wewengkon leutik, miboga kakawasaan sorangan eujeung wali kota jeung d\u00e9wan kota.\nG\u00e9ografi.\nKyrgyzstan aya di runtuyan pagunungan Tian Shan. Issyk Kul mangrupa dano pangged\u00e9na di Kyrgyzstan jeung dano pagunungan pangged\u00e9na kadua di dunya saenggeus Dano Titicaca."}
{"id": "32919", "revid": "2337", "url": "https://su.wikipedia.org/wiki?curid=32919", "title": "Kirgizstan", "text": ""}
{"id": "32920", "revid": "24422", "url": "https://su.wikipedia.org/wiki?curid=32920", "title": "Malad\u00e9wa", "text": "R\u00e9publik Malad\u00e9wa mangrupa hiji nagara kapuloan nu diwangun ti kumpulan atol di Samudra Hindia. Malad\u00e9wa aya di kidul - kidul-kulon India, kira-kira 700\u00a0km kidul-kulon Sri Lanka. Nagara ieu miboga 26 atol nu kabagi kana 20 atol administratif jeung 1 kota."}
{"id": "32921", "revid": "11449", "url": "https://su.wikipedia.org/wiki?curid=32921", "title": "Mesir", "text": "R\u00e9publik Arab Mesir, leuwih dikenal salaku Mesir, (, \"Mi\u1e63r\") mangrupa hiji nagara nu kalobaannana wewengkonna aya di Afrika bagian kal\u00e9r-w\u00e9tan.\nLega wewengkonna kira-kira 997.739\u00a0km\u00b2 Mesir nyapluk Samananjung Sinai (dianggap sabag\u00e9 bagian ti Asia Kidul-Kulon), teras kalobaannnana wewengkonna aya di Afrika Kal\u00e9r. Mesir tepung wates jeung Libya di kulon, Sudan di kidul, jalur Gaza jeung Isra\u00e9l di kidul-w\u00e9tan. Watesna jeung cai nya\u00e9ta liwat Laut Tengah di kal\u00e9r jeung Laut Beureum di w\u00e9tan.\nMayoritas populasi Mesir nyicingan di sisi Sungai Nil (kira-kira 40.000\u00a0km\u00b2). Kalobaannana daratan mangrupa bagian ti sagara keusik Sahara nu jarang dicicingan.\nMesir katelah eujeung peradaban kuna jeung sababaraha monum\u00e9n kuna pangmegahna di dunya, misalna Piramid Giza, Kuil Karnak jeung Lebak Raja sarta Kuil Rams\u00e9s. Di Luxor, hiji kota di wewengkon kidul, aya kira-kira art\u00e9fak kuna nu nyapluk kira-kira 65% artafak kuna di dunya. Ayeuna, Mesir diakuan luas salaku pusat budaya jeung politik utama di wewengkon Arab jeung W\u00e9tan Tengah.\nPolitik.\nMesir bentukna r\u00e9publik ti 18 Juni 1953. Mohamed Hosni Mubarak geus ngajabat salaku Pr\u00e9sid\u00e9n Mesir dina lima p\u00e9riode, ti 14 Oktober 1981 saenggeus rajapati Pr\u00e9sid\u00e9n Mohammed Anwar el-Sadat. Salian \u00e9ta, man\u00e9hna mingpin og\u00e9 Partai D\u00e9mokrat Nasional. Perdana Menteri Mesir, Dr. Ahmed Nazif diistr\u00e9nan dina 9 Juli 2004 pikeun ngagentosan Dr. Atef Ebeid.\nKakawasaan di Mesir diatur ngagunakeun sistem semipr\u00e9sid\u00e9nsial multipartai. T\u00e9oritisna, kakawasaan \u00e9ksekutif dibagi antara pr\u00e9sid\u00e9n jeung perdana menteri tapi dina praktikna kakawasaan musat dina pr\u00e9sid\u00e9n, nu dina kiwari dipilih dina pamilu nu kandidatna tunggal. Mesir ngayaan og\u00e9 pamilu parlem\u00e9n multipart\u00e9y.\nDina ahir Februari 2005, Pr\u00e9sid\u00e9n Mubarak ngab\u00e9warakeun parobahan aturan pamilihan pr\u00e9sid\u00e9n nuju ka pamilu multikandidat. Pikeun kahiji kalina, ti 1952, rahayat Mesir mibanda kasempetan pikeun milih pamingpin ti daptar sababaraha kandidat. Tapi, aturan nu anyar og\u00e9 nerapkeun sababaraha batesan sangkan rupa-rupa inohong, kawas Ayman Nour, heunteu bisa sihungan dina pamilihan jeung Mubarak meunang deui dina pamilu.\nDina ahir Januari 2011, rahayat Mesir m\u00e9nta Pr\u00e9sid\u00e9n nu waktos \u00e9ta mar\u00e9ntah, Hosni Mubarak, pikeun mundur ti jabatanna. Nepi ka 18 po\u00e9 aksi d\u00e9monstrasi ged\u00e9 m\u00e9ntaan Pr\u00e9sid\u00e9n Hosni Mubarak mundur, ahirnya dina kaping 11 F\u00e9bruari 2011, Hosni Mubarak resmi mundurkeun awak.\nD\u00e9mografi.\nMesir mangrupa nagara Arab nu populasina panglobana, kira-kira 74 juta jalmi. M\u00e9h sakab\u00e9h populasi musat di sapanjang Walungan Nil, utamana Iskandariyah jeung Kairo, jeung sapanjang D\u00e9lta Nil jeung deukeut Terusan Su\u00e9z. M\u00e9h 90% ti populasina mangrupa pangagem Islam jeung sisana Kristen (utamana didominasi Koptik).\nPangaruh M\u00e9dit\u00e9rania (kawas Arab jeung Italia) jeung Arab muncul di kal\u00e9r, jeung aya sababaraha populasi asli hideung di kidul. Loba t\u00e9ori geus diusulkeun ngeunaan asal urang Mesir, tapi euweuh nu konklusif, jeung nu panglobana ditarima nya\u00e9ta y\u00e9n masarakat Mesir t\u00e9h mangrupa campuran ti urang Afrika W\u00e9tan jeung Asiatik nu pindah ka lebak Nil saenggeus jaman \u00e9s. Urang Mesir ngagunakeun basa ti kulawarga Afro-Asiatik (sam\u00e9m\u00e9hna dikenal salaku Hamito-semitic).\nBabagian Administratif.\nMesir dibagi kana 26 kagubernuran (\"muhafazat;\" tunggal \u2013 \"muhafazah\"):\nAgama.\nAgama miboga laku ged\u00e9 dina kahirupan di Mesir. Teu resmina, azan nu diaweuhan lima kali sapo\u00e9 jadi panangtu sababaraha kagiatan. Kairo og\u00e9 dikenal eujeung laloba munara masjid jeung gar\u00e9ja. Dumasar kana konstitusi Mesir, sakab\u00e9h paundang-undangan kedah cocog jeung hukum Islam. Nagara ngakuan mazhab Hanafi liwat Kamenterian Agama. Imam dilatih di sakola kaahlian keur imam jeung di Univ\u00e9rsitas Al-Azhar, nu miboga komite pikeun masihan fatwa ngeunaan masalah agama.\n90% ti populasi Mesir mangrupa pangagem Islam, mayoritas Sunni jeung sabagian og\u00e9 ngagem ajaran Sufi lokal. Kira-kira 10% populasi Mesir ngagem agama Kristen; 78% dina d\u00e9nominasi Koptik (Koptik Ortodoks, Katolik Koptik, dan Protestan Koptik.\nAtikan.\nSajarahna, mod\u00e9rnisasi atikan di Mesir mimitina ti pangenalan kamajuan ilmu pangaweruh jeung t\u00e9hnologi Napol\u00e9on Bonapart\u00e9 wanci panalukan Mesir. Kamajuan ilmu pangaweruh jeung t\u00e9hnologi nu dipiboga ku Napol\u00e9on Bonapart\u00e9 ti Perancis ieu, m\u00e9r\u00e9 inspirasi nu kuat kana para panganyar Mesir pikeun ngalaksanakeun mod\u00e9rnisasi atikan di Mesir nu dianggapna stagnan. Di antara inohong-inohong \u00e9ta, Jamaluddin al-Afghani, Muhammad Abduh, jeung Muhammad Ali Pasha.\nSistem Atikan di nagara Mesir kaasup:"}
{"id": "32922", "revid": "3874", "url": "https://su.wikipedia.org/wiki?curid=32922", "title": "Si\u00e9rra L\u00e9one", "text": ""}
{"id": "32923", "revid": "3874", "url": "https://su.wikipedia.org/wiki?curid=32923", "title": "Masir", "text": ""}
{"id": "32924", "revid": "25926", "url": "https://su.wikipedia.org/wiki?curid=32924", "title": "Mongolia", "text": "Mongolia (basa Mongol: \u041c\u043e\u043d\u0433\u043e\u043b \u0423\u043b\u0441) magrupakeun hiji nagara nu kakurung daratan di Asia W\u00e9tan, tepung wates jeung Rusia di kal\u00e9r jeung R\u00e9publik Rahayat Cina di kidul. Mongolia mangrupa pusat Kakaisaran Mongol dina abad ka-13, tapi dikawasaan ku Dinasti Qing ti ahir abad ka-17 nepi ka hiji pamar\u00e9ntah merdika diwangun jeung pitulungan Uni Sovi\u00e9t dina 1921. Tapi kamerd\u00e9kaan Mongolia heunteu diakuan ku Cina nepi ka taun 1949. Saenggeus Komunis ngawasaan Cina daratan teras ahirnya ngakuan kamerd\u00e9kaan Mongolia. Saenggeus runtuhna Uni Sovi\u00e9t, Mongolia ngagem d\u00e9mokrasi. Lega wewengkonna nu ampir sarua jeung Alaska, kalobaannana wewengkon Mongolia miboga taneuh nu saat: kalobaannana wewengkon mangrupa tegal jukut, eujeung pagunungan di bagian kulon jeung kal\u00e9r jeung Sagara Keusik Gobi di kidul. Mayoritas populasina \u00e9tnisna Mongol nu ngagem agama Buddha Tib\u00e9t jeung hirupna nomad.\nSajarah.\nBangsa Hun jadi katelah dina kapamingpinan Modun Khaan ti Dinasti Tiongkok nu ngadalikeun jalur dagang di wewengkon Turkistan. Saterasna peradaban Hunnu hancur babarengan jeung hancurna dinasti Hundi Tiongkok.\nPopulasi bangsa Hunnu ngagabung ka wewengkon bangsa Cian-bi (136-181 Mas\u00e9hi). Cian-bi jadi bangsa nu kuat jeung ngaluaskeun wewengkon jeung ngabagi tilu bagian nepi ka w\u00e9tan nepi ka Kor\u00e9a dina kapamingpinan Tanishikuai. Nepi ka \u00e9ra kapamingpinan Kabinen, bangsa Cian-bi ngalaman loba parebutan wewengkon. Taun 235, Kabinen maot jeung bangsa Cian-bi hancur.\nDiwangun ku populasi sisa bangsa Cian-bi, bangsa Jujan nu musat di pagunungan Khangai mekar dina abad ka-5.\nBangsa Tukish nu diwangun ti peupeusan Karajaan Jujan ngalegaan wewengkonna nepi ka samananjung Kor\u00e9a jeung Tiongkok. Populasi ti bangsa Uighur milu ngagabung dina 745 Mas\u00e9hi. Bangsa Tukish jadi bangsa nu kuat di Mongolia.\nBangsa Uighur lahir ti bagian bangsa Tukish. Dina p\u00e9riode 745 Mas\u00e9hi, Uighur ngadalikeun jalur dagang ti Cina nepi ka wewengkon w\u00e9tan Asia.\nAbad X-XII, Mongolia dikawasaan Kitan nu musat di Walungan Liao, pagunungan Khyangan jeung ngawasaan wewengkon Mongolia dina taun 924 Mas\u00e9hi. Dina 936 Mas\u00e9hi, bangsa Kitan ngawasaan wewengkon Bahain jeung 16 wewengkon Tiongkok kal\u00e9r. Taun 1120, bangsa Kitan hancur.\nMongolia dikawasaan ku Karajaan Mongol nu ngawasaan tilu walungan jeung pagunungan Altai nepi ka walungan Selenge. Karajaan ieu dipingpin ku Khabula Khaan (Kubilai khan). Incuna nu namina Yesugei ngawangun Karajaan Mongol Khanlig. Yesudei maot taun 1170 jeung Karajaan Mongol kabagi kana sababaraha bagian. Murangkalihna nu namina Temujin ngawasaan Mongol. Dina wanci kapamingpinanna, Karajaan Mongol Khanlig jadi bagian nagara nu kuat.\nPolitik.\nMongolia katelah di abad ka-13 dina kapamingpinan G\u00e9nghis Khan sabab bisa hasil nalukan rupa-rupa karajaan di \u00c9urasia. Saenggeus maotna G\u00e9nghis Khan, Mongolia dibagi kana sababaraha nagara bagian nu kuat jeung kapeupeus dina abad ka-14. Sakab\u00e9h nagara bagian teras ngahiji deui ka Mongolia awal jeung aya dina pamar\u00e9ntahan Tiongkok.\nDina 1921, ti pitulung Uni Sovi\u00e9t, Mongolia merd\u00e9ka ti Tiongkok. Hiji pamar\u00e9ntahan komunis diwangun dina 1924. Dina \u00e9ra 1990-an, Partai R\u00e9volusion\u00e9r Rahayat Mongolia (MPRP) ng\u00e9l\u00e9han Koalisi Uni D\u00e9mokratik (DUC). Hal ieu mangrupa kumpulan ti rupa-rupa part\u00e9y d\u00e9mokratis. Koalisi DUC ng\u00e9l\u00e9han MPRP dina pamilu taun 1996. Dina Pamilu taun 2000, parlem\u00e9n Mongolia dikawasaan ku MPRP. Dina pamilu 2004, DUC jeung MPRP ngawangun koalisi pamar\u00e9ntahan.\nDina 11 Januari 2005, sapuluh menteri di pamar\u00e9ntahan koliasi mundurkeun awak jeung dina kondisi krisis. Aya 18 menteri dina pamar\u00e9ntahan koalisi antara MPRP (nu sam\u00e9m\u00e9h namina part\u00e9y Komunis) jeung part\u00e9y D\u00e9mokratik nu mangrupa payung politik bekas Perdana Menteri Tsakhia Elbegdorj. part\u00e9y D\u00e9mokratik ngan miboga 25 anggota di parlem\u00e9n.\nG\u00e9ografi jeung Iklim.\nEujeung legana nu salega 1.564.116\u00a0km\u00b2, Mongolia mangrupa nagara ka-19 pangluasna di dunya (saenggeus Iran jeung sam\u00e9m\u00e9h Peru).\nG\u00e9ografi nagara ieu nya\u00e9ta Gurun Gobi di bagian kidul jeung wewengkon pagunungan nu tiis di bagian kal\u00e9r. Loba og\u00e9 wewengkon Mongolia diwangun ku st\u00e9pa. Titik pangluhurna di Mongolia nya\u00e9ta Pasir Kh\u00fciten di \"Tavan bogd\" nu luhurna 4374 m. Kalobaannana wewengkon nagara ieu ngarasaan panas di usum panas jeung tiis pisan di usum tiis (di bulan Januari suhu rata-ratana -30\u00a0\u00b0C).\nUlan Bator, ibu kota nagara ieu, mangrupa ibu kota nagara nu rata-rata suhuna panghandapna di dunya.\nPropinsi.\nMongolia kabagi kana 21 propinsi (\"aymguud\"; disingket \"aimag\" atawa \"aymag\") jeung 1 kotamadya (\"hot\") satingkat propinsi."}
{"id": "32925", "revid": "25926", "url": "https://su.wikipedia.org/wiki?curid=32925", "title": "Oman", "text": "Kasultanan Oman mangrupa hiji nagara di Jazirah Arab bagian kidul-w\u00e9tan, Asia bagian kidul-kulon. Oman tepung wates jeung Uni \u00c9mirat Arab di kal\u00e9r-kulon, Arab Saudi di kulon, jeung Yaman di kidul-kulon.\nKira-kira 98,8% populasi Oman pangagem agama Islam. Sultanna ayeuna nya\u00e9ta Qaboos bin Said Al Said nu nyingkirkeun bapana sorangan, Said bin Taimur, nu mar\u00e9ntah ti 1932 nepi ka 23 Juli 1970. Lega wewengkon Oman leuwih kirang saparo lega Pulo Sumatra."}
{"id": "32926", "revid": "2337", "url": "https://su.wikipedia.org/wiki?curid=32926", "title": "SM", "text": ""}
{"id": "32927", "revid": "30615", "url": "https://su.wikipedia.org/wiki?curid=32927", "title": "Pal\u00e9stina (wewengkon)", "text": "Pal\u00e9stina \u062f\u0648\u0644\u0629 \u0641\u0644\u0633\u0637\u064a\u0646 (basa Arab), Palestina (basa Suryani) mangrupa hiji wewengkon di W\u00e9tan Tengah antara Laut Tengah jeung Walungan Yordan.\n Status politikna masih dina pas\u00e9a. Kalobaannana nagara di dunya kaasup nagara-nagara anggota OKI, ASEAN, jeung Gerakan Non-Blok ngakuan kaayaan boh nagara Isra\u00e9l boh nagara Palestina.\nG\u00e9ografi.\nPal\u00e9stina aya di bagian kulon banua Asia nu ngabentang antara garis lintng m\u00e9ridian 15-34 jeung 40-35 ka w\u00e9tan, jeung antara garis lintang m\u00e9ridian 30-29 jeung 15-33 ka kal\u00e9r.\nPal\u00e9stina ngawangun bagian kidul-w\u00e9tan ti hiji g\u00e9ografis nu ged\u00e9 di bagia w\u00e9tan dunia Arab nu disebut nagri Syam. Salian Pal\u00e9stina, nagri Syam diwangun ti Libanon, Suriah, jeung Yordania. Dina mimitina, nagara-nagara ieu miboga wates nu kol\u00e9ktif di luar watesna jeung Mesir.\nWatesna Pal\u00e9stina dimimitian ti Libanon di Ras El-Nakoura di wewengkon Laut Tengah (Laut M\u00e9dit\u00e9rania) jeung ku garis lurus ngarah ka w\u00e9tan nepi ka wewengkon di deukeutna kota leutik Libanon nya\u00e9ta kota Bent Jubayel, di mana garis pamisah antara kadua nagara ieu condong ka kal\u00e9r eujeung juruna nu ampir lurus. Dina titik ieu, watesna ayana ngurilingan cinyusu Walungan Yordan nu jadi bagian ti Pal\u00e9stina dina jalan leutik nu ngawatesannana ti wewengkon W\u00e9tan eujeung wewengkon Suriah jeung dano Al Hola, Lout, jeung Tabariyya.\nWates jeung Yordania dimimitian di wewengkon kidul dano Tabariyya dina muara walungan Al Yarmouk. Teras sapanjang walungan Yordan. Ti cinyusu Walungan Yordan, wates ieu ka arah Kidul meulah pitengahan Laut Maot sacara g\u00e9om\u00e9trikal jeung lebak Araba, nepi ka wewengkon Aqaba.\nWates jeung Mesir bisa digambaran ku garis nu ampir lurus nu meulah antara wewengkon semi-pulo Seena jeung sagara keusik Al Naqab. Wates ieu dimimitian di Rafah di Laut Tengah nepi ka wewengkon Taba di Teluk Aqaba.\nDi bagian Kulon, Pal\u00e9stina aya di sisi cai b\u00e9bas internasional ti Laut Tengah eujeung jarak kira-kira 250\u00a0km ti Ras El-Nakoura di bagian kidul nepi ka Rafah di bagian kidul.\nPamar\u00e9ntahan.\nAyeuna, wewengkon Pal\u00e9stina kabagi kana dua \u00e9ntitas politik:"}
{"id": "32928", "revid": "18897", "url": "https://su.wikipedia.org/wiki?curid=32928", "title": "Pal\u00e9stina (disambiguasi)", "text": "Pal\u00e9stina bisa ngarah ka:"}
{"id": "32929", "revid": "30454", "url": "https://su.wikipedia.org/wiki?curid=32929", "title": "Otoritas Nasional Pal\u00e9stina", "text": "Otoritas Nasional Pal\u00e9stina (basa Arab: \u0627\u0644\u0633\u0644\u0637\u0629 \u0627\u0644\u0648\u0637\u0646\u064a\u0629 \u0627\u0644\u0641\u0644\u0633\u0637\u064a\u0646\u064a\u0629 \"As-Sulthah al-Wathaniyyah al-Filastiniyyah\" basa Ibrani: \u05d4\u05e8\u05e9\u05d5\u05ea \u05d4\u05e4\u05dc\u05e1\u05d8\u05d9\u05e0\u05d9\u05ea \"Harashut Hafalastinit\") nya\u00e9ta hiji organisasi pamar\u00e9ntahan samentara nu mar\u00e9ntah sabagian ti Sisi Kulon jeung sakab\u00e9h Jalur Gaza. Organisasi ieu diwangun dina 1994 saenggeus ditandatangananna Kasapukan Oslo antara PLO jeung Isra\u00e9l.\nOtoritas Nasional Pal\u00e9stina ayeuna dipingpin Pr\u00e9sid\u00e9n Mahmoud Abbas ti faksi Fatah jeung Perdana Menteri Salam Fayyad ti faksi Fatah. Can aya stabilitas politik sabab Hamas nolak narima kaayaan Isra\u00e9l samentara Fatah siap ngadiskusikeun solusi dua bangsa ngeunaan Konflik Israel jeung Pal\u00e9stina.\nPamar\u00e9ntahan.\nOtoritas Nasional Pal\u00e9stina atawa Pal\u00e9stina mangrupa hiji nagara nu bentukna R\u00e9publik Parlem\u00e9nter nu diwangunna dib\u00e9waraan dina kaping 15 Nov\u00e9mber 1988 di Aljiria, ibu kota Aljazair. B\u00e9da jeung laloba nagara di dunya nu ngab\u00e9warakeun kamerd\u00e9kaannya saenggeus miboga Kons\u00e9si Politik ti nagara panjajah, Pal\u00e9stina ngab\u00e9warakeun \u00e9ksist\u00e9nsinya lain lantaran miboga kons\u00e9si politik ti nagara s\u00e9j\u00e9n, tapi ngiket opat yuta kalompok \u00e9tnis dina hiji tempat, nya\u00e9ta nagara Pal\u00e9stina. Dina b\u00e9wara \u00e9tu ditetepkan og\u00e9 y\u00e9n Y\u00e9rusalem W\u00e9tan (bakal) dijadikeun ibu kota nagara.\n\"De jure\"-na mah, Pupuhu nagara nu ngawasa waktos ieu masih dina pas\u00e9a antara Presid\u00e9n Mahmoud Abbas ti Faksi Fatah jeung Pupuhu D\u00e9wan L\u00e9gislatif Pal\u00e9stina Aziz Duwaik. Tapi, \"de facto\"-na, otoritas Pal\u00e9stina dina pingpinan Pr\u00e9sid\u00e9n Mahmoud Abbas ngan ngawasaan wewengkon Tepi Kulon. Wewengkon Gaza dikawasaan ku Hamas dina pingpinan bekas Perdana Menteri Ismail Haniy\u00e9h, saenggeus Hamas ngarebut wewengkon ti otoritas Pal\u00e9stina dina taun 2007. D\u00e9wan Nasional Pal\u00e9stina, nu id\u00e9ntik jeung Parlem\u00e9n Pal\u00e9stina, nu anggotana 500 urang. Dina institusi ieu diwangun ti:\nDina hal ieu, Komite \u00c9ksekutif ngahandapan D\u00e9partem\u00e9n Atikan jeung Kabudayaan, Panerangan, Pandanaan Nasional Pal\u00e9stina, Organisasi Massa, Lemah Cai nu Dijajah, Piwakil PLO, Masalah Politik, Masalah Administrasi jeung Masalah Kamilit\u00e9ran.\n\u00c9konomi.\nSumber kauangan pikeung ngabiayaan pamar\u00e9ntahan ayeuna asalna ti nagara-nagara W\u00e9tan Tengah, Institusi Islam sarta inohong nu mibanda simpati ngeunaan pijuangan nagara ieu. Sam\u00e9m\u00e9hna, Pal\u00e9stina miboga sumber kauangan ti hasil pajak nu dib\u00e9r\u00e9an ku Isra\u00e9l. Tapi ti sababaraha waktos lami, kocoran dana dihentian sacara sapihak ku Isra\u00e9l tina pasatujuan Am\u00e9rika Sarikat. Hal ieu dilaksanakeun cenah lantaran y\u00e9n kocoran dana nu dib\u00e9r\u00e9an r\u00e9k digunakeun pikeuan kagiatan ngalawan Isra\u00e9l ku Hamas nu keur kamari meunangan Pamilihan Umum di Pal\u00e9stina.\nSajarah.\nDiwangunna nagara Pal\u00e9stina didorong ku harepan pikeun ngahijian populasi Pal\u00e9stina yangnu diwangun ti rupa-rupa \u00e9tnis. B\u00e9wara wangunna nagara ieu dilaksanakeun ku Pupuhu Organisasi Pabebasan Palestina (PLO), Yasser Arafat nu teras jadi Pr\u00e9sid\u00e9n Pal\u00e9stina, ti pusat pamar\u00e9ntahan di pangasingan, di Aljiria, Aljazair. Ti hukum interansional, \u00e9ksist\u00e9nsi nagara ieu rapuh sabab salian teu diakuan ku sabagian nagara anggota D\u00e9wan Kaamanan PBB, og\u00e9 akibat wewengkon g\u00e9ografi nu masih teu jelas teuing.\nSabalikna, institusi internasional milu m\u00e9r\u00e9 dukungan ka Pal\u00e9stina. Sakretaris J\u00e9nderal PBB ngundang Yasser Arafat pikeun nepikeun biantarana dina sidang di New York dina D\u00e9s\u00e9mber 1988. Tapi Pamar\u00e9ntah Am\u00e9rika Sarikat nolak m\u00e9r\u00e9 visa asup ka Arafat, teras tempat sidang dipindahkeun ka J\u00e9n\u00e9wa. Dina biantarana, Arafat negaskeun y\u00e9n PLO hayang nyieun kontak langsung jeung Am\u00e9rika. Tapi, lantaran lobi Yahudi Am\u00e9rika nu kuat, Pal\u00e9stina teu hasil miboga pangakuan ti Am\u00e9rika."}
{"id": "32930", "revid": "23937", "url": "https://su.wikipedia.org/wiki?curid=32930", "title": "Pal\u00e9stina", "text": ""}
{"id": "32931", "revid": "3874", "url": "https://su.wikipedia.org/wiki?curid=32931", "title": "Palestina", "text": ""}
{"id": "32932", "revid": "25926", "url": "https://su.wikipedia.org/wiki?curid=32932", "title": "Qatar", "text": "Nagara Qatar atawa \u062f\u0648\u0644\u0629 \u0642\u0637\u0631 dina basa Arab nya\u00e9ta hiji \u00e9mirat di W\u00e9tan Tengah nu aya di hiji bojong leutik di Jazirah Arab. Watesna di kidul nya\u00e9ta Arab Saudi jeung s\u00e9sana diwatesan ku Teluk P\u00e9rsia.\nSajarah.\nSanggeus dominasi Inggris jeung Kasultanan Utsmaniyah di Qatar, ahirna Qatar jadi nagara nu merd\u00e9ka dina 3 S\u00e9pt\u00e9mber 1971. Baheula, Inggris ngawasaan Qatar sabag\u00e9 tempat transit kapal dagang sam\u00e9m\u00e9h nuju ka India. Qatar teras miboga status salaku dep\u00e9nden ti Inggris, teras status prot\u00e9ktorat Inggris nu dihentian dina taun 1916.\nSanggeus Perang Dunya Kadua, Qatar r\u00e9k miboga kamerd\u00e9kaan, utamana sanggeus India miboga kamerd\u00e9kaanna dina taun 1950-an. Qatar teras gencar sanggeus Inggris m\u00e9r\u00e9 kamerd\u00e9kaan ka Kuwait dina taun 1961. Pamar\u00e9ntah Inggris nyebutkeun r\u00e9k ngeureunan pangawasaan politik tapi tetep neruskeun pangawasaan \u00e9konomi di Qatar. Hal ieu teu diingkeun ku Qatar nu satuluyna ngawangun F\u00e9derasi Arab Teluk babarengan jeung Bahrain.\n\u00c9konomi.\nAwalna, \u00e9konomi Qatar difokuskeun kana kalaukan jeung mutiara tapi industri mutiara ancur sanggeus mucunghulna mutiara nu dibudidayakeun ti Jepang dina taun 1920-an jeung 1930-an. Transformasi \u00e9konomi aya dina taun 1940-an, nya\u00e9ta dina wanci kapanggihna simpenan minyak bumi. Ayeuna, pamasukan utama Qatar nya\u00e9ta ti \u00e9kspor minyak jeung gas bumi. Simpenan minyak nagara ieu kira-kira 15 miliar barel (2,4\u00a0km\u00b3).\nPikeun sababaraha taun ka payun, Qatar kira-kira r\u00e9k tetep fokus dina minyak jeung gas bumi, tapi geus mulai ngamekarkeun s\u00e9ktor swasta. Dina 2004, Taman Sains jeung T\u00e9hnologi Qatar dibuka pikeun menarik jeung ngalayanan rupa-rupa usaha nu basisna t\u00e9hnologi, boh ti jero atawa luar Qatar.\nEujeung PDB per kapita nomor 2 pangluhurna di dunya jeung pakiraan taun 2008 kira-kira $111.000 nu nyieun man\u00e9hna Salaku nagara nu tarap hirup populasina bisa disaruakeun malah leuwih maju dibandingkeun nagara-nagara \u00c9ropa Kulon nu rupa-rupa layanan sosial jeung fasilitasna mod\u00e9rn.\nKagubernuran.\nQatar dibagi kana 9 Kagubernuran (\"muhafazah\"):\nG\u00e9ografi.\nDataran Qatar ged\u00e9na ngan 160\u00a0km jeung leuwih leutik ti nagara bagian Connecticut di Am\u00e9rika Sarikat. Dataran Qatar diwangun ti sagara keusik. Tempat pangluhurna di Qatar nya\u00e9ta di Jabal Dukhan. Ar\u00e9a ieu miboga jumlah gas alam nu ged\u00e9 pisan.\nD\u00e9mografi.\nKalobaannana populasi Qatar pangagem Islam. Salian \u00e9tnik Arab, Qatar og\u00e9 diwangun ti laloba \u00e9kspatriat nu gaw\u00e9 di Qatar dina industri minyak. Kalobaannana \u00e9kspatriat asalna ti Asia Kidul, nya\u00e9ta wewengkon India, Pakistan, jeung Malad\u00e9wa. Kalobaannana Muslim di Qatar pangagem Islam Sunni, teras nu pangagem Syi'ah ngan 3 %. Pangagem Kristen kalobaannana asalna ti \u00e9kspatriat asal \u00c9ropa nu gaw\u00e9 di Qatar.\nHukum.\nSanajan aya di wewengkon Arab, hukum di Qatar katempo leuwih b\u00e9bas jeung liberal. Dina kapamingpinan \u00c9mir Qatar, Hamad bin Khalifa Al-Thani, Qatar ngalaman mod\u00e9rnisasi jeung liberalisasi. Misalna, alkohol dibol\u00e9hkeun dina jumlah kabates hungkul.\nAtikan.\nDina sababaraha taun ieu, pamar\u00e9ntah Qatar naro perhatosan nu ged\u00e9 kana atikan. Pamar\u00e9ntah Qatar geus ngawangun sakola ti tingkat taman kanak-kanak nepi ka univ\u00e9rsitas. Sababaraha univ\u00e9rsitas Am\u00e9rika Sarikat geus muka cabangna di Qatar eujeung dukungan Qatar Foundation, di antarana nnya\u00e9ta Carnegie Mellon University, G\u00e9orgetown University School of Foreign Service, Texas A&amp;M University, Virginia Commonw\u00e9alth University, jeung Cornell University's Weill Medical College. \u00c9mir Qatar, Sh\u00e9ikh Hamad bin Khalifa Al-Thani geus ngawangun D\u00e9wan Atikan Qatar dina taun 2002.\nKomunikasi.\nQatar miboga sistem komunikasi nu mod\u00e9rn di Doha. Sistem ieu ngagunakeun 2 Intelsat jeung 1 Arabsat. Pausahaan t\u00e9l\u00e9komunikasi resmi di Qatar nya\u00e9ta Qtel jeung Vodafone. Qtel og\u00e9 jadi ISP di Qatar nu dingaranan Intern\u00e9t Qatar. Statsion t\u00e9l\u00e9visi Al Jazeera asalna t\u00e9h ti Qatar jeung didukung ku \u00c9mir Qatar."}
{"id": "32933", "revid": "29269", "url": "https://su.wikipedia.org/wiki?curid=32933", "title": "Suriah", "text": "R\u00e9publik Arab Suriah ( ), mangrupa nagara nu aya di W\u00e9tan Tengah, tepung wates jeung Turki di kal\u00e9r, Irak di w\u00e9tan, Laut Tengah di kulon, jeung Yordania di kidul. Suriah t\u00e9h ibu kotana Damaskus.\nSuriah miboga 14 kota kalawan kode ISO-3166-2,"}
{"id": "32935", "revid": "25926", "url": "https://su.wikipedia.org/wiki?curid=32935", "title": "Siprus", "text": "R\u00e9publik Siprus nya\u00e9ta hiji nagara pulo di Laut Tengah bagian w\u00e9tan, \u00b1113\u00a0km di kiduleun Turki jeung 120\u00a0km di kuloneun Suriah. Ibu kotana Lefkosia (Nikosia). Kota penting lianna nya\u00e9ta Lemesos (Limassol), Larnaca, Paphos, Ammochostos (Famagusta), jeung Kyrenia.\nTi taun 1974, di bagian kal\u00e9r aya R\u00e9publik Turki Siprus Kal\u00e9r, nu ngan diakuan ku Turki.\nSajarah.\nSaenggeus 1945.\nSiprus, wanci masih mangrupa jajahan Britania Raya, r\u00e9k dib\u00e9r\u00e9an ka Yunani. Tapi minoritas Turki nolak. Ahirna kompromi disatujuan jeung dina taun 1959 diwangun nagara Siprus merd\u00e9ka. Tapi kadua pihak teu puas jeung ahirnya dina taun 1974 hiji kalompok nu mikahayangan pihijian jeung Yunani ngayakeun kud\u00e9ta nu dibales jeung invasi Turki. Ti \u00e9ta, Turki ngawasaan wewengkon kal\u00e9r.\nAnggota Uni \u00c9ropa.\nDina kaping 1 M\u00e9i 2004, Siprus jadi anggota Uni \u00c9ropa. Tapi nu dibol\u00e9hkeun milu ngan wewengkon kidul hungkul, kajaba ari wewengkon kal\u00e9r r\u00e9k ngahiji og\u00e9. Ahirnya populasi wewengkon kal\u00e9r neken pamar\u00e9ntah man\u00e9hna sangkan ngahiji jeung wewengkon kidul. Dina 24 April 2004 wewengkon kal\u00e9r (nu dipingpin Raouf Denktash) nyauran \"nya\" kana kahijian. Wewengkon kidul (nu dipingpin Tassos Papadopoulos) nyauran \"heunteu\" kana kahijian. Jadi ahirnya ngan bagian kidul hungkul nu jadi anggota Uni \u00c9ropa.\n\u00c9konomi.\n\u00c9konomi dumasar kana \u00e9kspor produk tatan\u00e9n (jeruk, kentang, anggur, tembako) jeung pangasilan pariwisata. S\u00e9ktor kalaukan ampir euweuh. Salian \u00e9ta, s\u00e9ktor patambangan masih nguntungan (tembaga, beusi, marmer, jeung gipsum)."}
{"id": "32936", "revid": "25926", "url": "https://su.wikipedia.org/wiki?curid=32936", "title": "Tajikistan", "text": "R\u00e9publik Tajikistan hiji nagara peupeusan Uni Sovi\u00e9t di Asia Tengah nu tepung wates jeung Afganistan, R\u00e9publik Rahayat Cina, Kyrgyzstan, jeung Uzb\u00e9kistan. Kaayaan g\u00e9ografisna mangrupa dataran luhur nu heunteu tepung wates jeung laut."}
{"id": "32937", "revid": "25926", "url": "https://su.wikipedia.org/wiki?curid=32937", "title": "R\u00e9publik Turki Siprus Kal\u00e9r", "text": "R\u00e9publik Turki Siprus Kal\u00e9r (RTSK) (basa Turki: \"Kuzey K\u0131br\u0131s T\u00fcrk Cumhuriyeti\") mangrupa hiji nagara r\u00e9publik nu \"de facto\"-na mah merd\u00e9ka, aya di bagian kal\u00e9r Siprus. euweuh nagara lian di dunya nu ngakuan kadaulatanna iwal Turki, nu ngawasaan wewengkon \u00e9ta dina taun 1974. Teras dina taun 1975, nagara ieu diproklamasikeun eujeung parobahan ngaran dina taun 1983; ngaran \u00e9ta masih dipak\u00e9 nepi ka ayeuna."}
{"id": "32944", "revid": "15233", "url": "https://su.wikipedia.org/wiki?curid=32944", "title": "Waas", "text": "Waas mangrupa kaayaan hat\u00e9 atawa fikiran jalma nalika manggihan perkara-perkara atawa kaayaan alam anu ngingetkeun kana kaayaan nu geus kaliwat, anu matak ny\u00e9r\u00e9d\u00e9t kana hat\u00e9."}
{"id": "32945", "revid": "30162", "url": "https://su.wikipedia.org/wiki?curid=32945", "title": "TvOne", "text": "tvOne nya\u00e9ta salah sahiji stasiun t\u00e9l\u00e9visi di Indon\u00e9sia, tvOne ditangtungkeun taun 2008 ku Abdul Rahman Latief, di Jakarta Sing Dulune Dinamaake tvOne Jakarta Dan Lativi.\nSajarah.\nTvOne ngagaduhan nami Lativi sateuacan robah jadi tvOne, acarana masih campuran antara warta, felm, entertaim\u00e9nt, jsb.\nTaun 2008 Lativi rurobah jadi tvOne acarana 70% warta.\nBiro Warta.\nPresenter.\nLOKAL\nMANCANAGARA\n[[Kategori:Stasion televisi di Indon\u00e9sia]]"}
{"id": "32946", "revid": "22104", "url": "https://su.wikipedia.org/wiki?curid=32946", "title": "Nokia", "text": "Nokia nya\u00e9ta salah sahiji parusahaan t\u00e9l\u00e9komunikasi pangged\u00e9na sa dunya, Nokia dibeberkeuna di Kota Espoo, Finlandia.Nokia ngajieun telepun\nSajarah.\nNokia diadegkeun taun 1940 pas basa perang Dunya kadua, mimitinamah Nokia t\u00e9h lain parusahaan t\u00e9l\u00e9komunikasi siga ayeuna, mimitinamah ngajieun Sapatu Boot, terus ngajieun Televisi.\nDina taun 1980 Nokia ngajurus kana Divisi \u00e9l\u00e9ktronik, taun 1990 Nokia ngawanohkeun NMT (Nordic Mobile T\u00e9l\u00e9pony) atawa Telepun Selular Nordik. Hasilna taun 1994 Nokia nyieun Telepun selular kahijina.\nAyeuna 2100 Seri ponsel Nokia, ngadulang suks\u00e9s, aya leuwih ti 500.000 karyawan.\nMeureun ayeunamah nyaho y\u00e9n telepun anu babari dicoo na t\u00e9h Nokia. Da memang \u00e9ta moto Nokia.\n\"Ti babar\u00e9to, Nagara Finlandia ngagantungkeun Hasil Hutanna, Ayeuna, Kuring bisa nambahkeun Kana Nokia\" saur Sthepen Elop\nNokia Ayeuna.\nAyeuna Nokia jadi sukses mingpin Pasar Telepun di Indon\u00e9sia salah sahiji produk telepun anu popular nya\u00e9ta Nokia C3 anu laris dina 6 sasih ku panjualan 1 yuta unit.\nNokia mibanda sababaraha Partner kasuksesan nana :"}
{"id": "32953", "revid": "31577", "url": "https://su.wikipedia.org/wiki?curid=32953", "title": "Himpunan Mahasiswa Pendidikan Basa jeung Sastra Sunda UPI", "text": "Himpunan Mahasiswa Pendidikan Basa jeung Sastra Sunda (Hima Pensatrada) nya\u00e9ta himpunan anu aya di Jurusan Pendidikan Bahasa Da\u00e9rah (Sunda), FPBS Universitas Pendidikan Indonesia, Bandung.\nSajarah.\nDumasar gagasan mahasiswa nu munggaran; Karna Yudibrata (Drs), jeung Yus Rusyana (Prof. Dr), bareng jeung medalna Seksi Bahasa dan Sastra Sunda dina taun 1957, diwangun beungkeutan dina hiji kagiatan anu disebut \u201cBend\u00e9 Rancag\u00e9\u201d.\nMarengan mekarna kagiatan kamahasiswaan di IKIP Bandung diatur jeung dipayuskeun dumasar prosedur anu resmi, dina taun 1962 diadegkeun \u201cWARGA MAHASISWA BASA JEUNG SASTRA SUNDA\u201d (WBSS). Kagiatan nu digarap ku WBSS leuwih dieuyeuban deui ku ayana Saba Reuma nu mangrupa kagiatan r\u00e9kr\u00e9asi ka hiji tempat (bari leumpang).\nLuyu jeung robahna ngaran jurusan, dina taun 1983 WMBSS ngilu robah jadi Himpunan Mahasiswa Jurusan Pendidikan Bahasa Daerah (HMPBD), kalayan kagiatan nu leuwih ditingkatkeun deui, boh rupana boh aj\u00e9n kagiatanana.\nKalayan harepan nembongkeun deui komara Sunda dina taun 1986 HMPBD robah deui jadi \u201cHimpunan Mahasiswa Pendidikan Bahasa dan Sastra Sunda (Hima Pensatrada) FPBS IKIP Bandung\u201d nepi ka kiwari, nu r\u00e9daksina dirobah deui jadi \u201cHimpunan Mahasiswa Pendidikan Basa jeung Sastra Sunda (Hima Pensatrada) FPBS UPI\u201d dina taun 2003.\nNepi ka kiwari, Hima Pensatrada terus ngusahakeun pikeun ngaguar jeung ngamekarkeun kagiatan kamahasiswaan nu diwariskeun ti inohong-inohong mahasiswa sam\u00e9m\u00e9hna. Lian ti \u00e9ta dironjatkeun og\u00e9 kasaimbangan kagiatan dina widang penalaran, minat jeung bakat, jeung karaharjaan anggota.\nPupuhu WMBSS, HMPBD jeung Hima Pensatrada ti mangsa ka mangsa.\nWarga Mahasiswa Basa jeung Sastra Sunda (WMBSS).\nAlam Sutawijaya (1962-1964)\nAgus Suriamiharja (1964-1970)\nDudung Ajat Saputra (1970-1977)\nAsep Suhendar (1977-1978)\nTaufik Faturrahman (1978-1979)\nEdi Suhendar (1979-1980)\nDedi Koswara (1980-1981)\nCicih Sundarsih (1981-1982)\nNana Kurniadi (1982-1983)\nHimpunan Mahasiswa Pendidikan Bahasa Daerah (HMPBD).\nGanjar Priatna (1983-1984)\nHerlan Saepulloh (1984-1985)\nIyos Ana Rosmana (1985-1986)\nHimpunan Mahasiswa Pendidikan Bahasa dan Sastra Sunda (Hima Pensatrada).\nApip Ruhamdani (1986-1987)\nDani Suhandani (1987-1988)\nGunawan (1988-1989)\nUus Sugiana (1989-1990)\nYudi budiman (1990-1991)\nTiman (1991-1992)\nAsep Dachlan (1992-1993)\nKardiman (1993-1994)\nEntoh (1995-1996)\nRetty Isnendes (1996-1997)\nUhud Solehudin (1997-1998)\nNanin Nuraningsih (1998-1999)\nHernawan (1999-2000)\nAsep Fajar Ansori(2000-2001)\nDadan Hamdani (2001-2002)\nIid Abdul Muiz (2002-2003)\nHimpunan Mahasiswa Pendidikan Basa jeung Sastra Sunda (Hima Pensatrada).\nJana Sujana (2003-2004)\nTarlan (2004-2005)\nDiqi Munawar Shodiq (2005-2006)\nAdhika Nurkholis Aziz (2006-2007)\nYanuarisnandar Mauludi(2007-2008)\nKarsim (2008-2009)\nDadang Nasuha (2009-2010)\nDede Riza (2010-2011)\nDiky Arliana (2011-2012)\nIman Nurdin (2012-2013)\nRisky Ashary (2013-2014)\nYedi Sudrajat (2014-2015)\nDeska Mahardika Putri (2015-2016)\nAnggit Galih G. (2016-2017) \nM.Andri Yuriansyah (2017-2018)\nTri Wahyu Juliana (2018-2019)\nSandi Kusnadi (2019-2020)\nAhmad Djubaeri Ramdani (2020-2021)\nMochammad Rafli Aziz (2021-2022)\nMohamad Danil Rizaldi (2022-2023)\nMuhammad Fauzan Ramadhan (2023-2024)\nRizki Muhammad Nur (2024-2025)\nVISI jeung MISI Hima Pensatrada.\nVisi jeung Misi Hima Pensatrada nya\u00e9ta tujuan Hima Pensatrada nu aya dina Anggaran Dasar Hima Pensatrada BAB VII pasal 11 nu eusina \u201cHima Pensatrada FPBS UPI ngabogaan tujuan pikeun ngawangun insan akademis anu kritis, religius jeung revolusioner kalawan nepi ka ngabogaan rasa tanggung jawab tur partisipasi aktif dina enggoning ngawujudkeun pangwangunan nasional\u201d.\nFungsi.\nHima Pensatrada FPBS UPI mibanda fungsi salaku wujud tina kadaulatan mahasiswa Pendidikan Bahasa Daerah FPBS UPI pikeun ngawadahan, nyalurkeun aspirasi sarta pikeun mekarkeun potensi anu aya di mahasiswa Pendidikan Bahasa Daerah FPBS UPI luyu jeung aturan konstitusi nu geus disapukan. (AD Bab VI pasal 10)\nKaanggotaan.\nAnggota Hima Pensatrada FPBS UPI nya\u00e9ta mahasiswa Pendidikan Bahasa Daerah nu lulus tina Pengaderan. (AD Bab VIII pasal 12)\nNu dimaksud lulus tina pengaderan nya\u00e9ta lulus tina kagiatan Mitra Sunda nu ngawengku Wawanohan, Latihan Dasar Kapamingpinan Mahasiswa (LDKM) jeung Saba Reuma. (ART Bab I pasal 1)\nLambang.\nLambang hima pensatrada nya\u00e9ta kujang, tarate, gunung, jangjang garuda, dikurilingan ku tulisan HIMPUNAN MAHASISWA PENDIDIKAN BASA JEUNG SASTRA SUNDA FPBS UPI anu aya dina hiji buleudan warna koneng emas kalayan warna dasar bulao kolot.\nHarti simbolis lambang:.\nKujang miboga harti jati diri Sunda\nJangjang miboga harti alat pikeun ngahontal tujuan\n- Tarat\u00e9 miboga harti katingtriman\n- Gunung miboga harti kayakinan anu kuat sarta cita-cita anu luhung\n- Buleudan miboga harti hiji beungkeutan kakulawargaan\n- Warna kon\u00e9ng emas ngalambangkeun kamulyaan jeung karaharjaan\n- Warna bulao kolot nandakeun sumanget keur bajoang\nKagiatan Hima Pensatrada.\nHima Pensatrada miboga sababaraha kagiatan insidental nya\u00e9ta MITSUN (Mitra Sunda), RBS ( Riksa Budaya Sunda), jeung Bend\u00e9 Rancag\u00e9.\n1. Mitra Sunda.\nMitra Sunda nya\u00e9ta kagiatan pengkaderan pikeun mahasiswa anyar jurusan Pendidikan Basa jeung Sastra Sunda. Kagiatanna ngawengku wawanohan, LDKM ( Latihan Dasar Kapamingpinan Mahasiswa), jeung Sabareuma. Biasana Kagiatanna lumangsung antara sasih S\u00e9ptember dugi ka Nopember.\n2. Riksa Budaya Sunda.\nRiksa Budaya Sunda nya\u00e9ta kagiatan pikeun mi\u00e9ling po\u00e9 basa indung sadunya nu tujuanna pikeun basa jeung budaya Sunda tetep hirup jeung digunakeun dina kahirupan sapopo\u00e9. Biasana kagiatanana mangrupa pasanggiri-pasanggiri tingkat SMP/SMA/Satata Sa-Jawa Barat. Ieu acara lumangsung sasih P\u00e9bruari.\n3. Bend\u00e9 Rancag\u00e9.\nBend\u00e9 Rancag\u00e9 mangrupa salah sahiji kagiatan tina Tridarma Perguruan Tinggi nya\u00e9ta \"Pengabdian Pada Masyarakat\" (P2M). Ieu kagiatan tereh sarua jeung kagiatan KKN( \"Kuliah Kerja Nyata\"), nu ngabedakeun nya\u00e9ta dina durasi waktuna. Bend\u00e9 Rancag\u00e9 mah kurang leuwih saminggu, ari KKN mah biasana opat puluh po\u00e9. biasana ieu kagiatan lumangsung dina sasih April.\nKaratagan Hima Pensatrada.\nku: Imang Sugianto\nPensatrada nanjeur nyanding komara\nHurung ngempur pamorna Ki Sunda \nCangkring kujang nu jadi perlambang\nL\u00e9b\u00e9r wawan\u00e9nna diri\nLemah UPI baligeusan ngajadi\nFPBS pamiangan tandang\nMeuseuh diri pigeusaneun bakti\nWadahna hima digjaya\nSeuweu siwi jati Sunda \nPangrumat pangraksa budaya\nMahasiswa sirung bangsa\nGeusan tandang makalangan"}
{"id": "32956", "revid": "629732", "url": "https://su.wikipedia.org/wiki?curid=32956", "title": "2009", "text": ""}
{"id": "32962", "revid": "25926", "url": "https://su.wikipedia.org/wiki?curid=32962", "title": "Hus\u00e9in Jayadiningrat", "text": "Prof. Dr. Pang\u00e9ran Ario Hus\u00e9in Jayadiningrat (\u00e9jahan heubeul Hoessein Djajadiningrat, Kramatwatu, S\u00e9rang, 8 D\u00e9s\u00e9mber 1886 - Jakarta, 12 Nop\u00e9mber 1960). Ramana, R. Bagus Jayawinata (R. Bagoes Djajawinata) wadana anu tuluy jadi bupati S\u00e9rang anu boga pikiran maju, sedeng ibuna Ratu Sal\u00e9hah urang Cipet\u00e9 S\u00e9rang.\nLanceuk Hus\u00e9in, Pang\u00e9ran Ahmad Djajadiningrat terus jeneng jadi bupati di Serang jeung Hasan jadi tokoh Sarekat Islam anu ged\u00e9 pangaruhna di Jawa Barat dina awal-awal pergerakan nasional\u2014nepi ka pupusna dina taun 1920. Ahmad jeung Hus\u00e9in jadi murid Snouck Hurgronje, tapi ngan Hus\u00e9in anu m\u00e9r\u00e9skeun atikan nepi ka meunang gelar Doktor.\nHus\u00e9in t\u00e9h salah sahiji panaratas widang ka\u00e9lmuan di Indon\u00e9sia. Anjeunna dipikawanoh minangka jajaka anu mot\u00e9kar, boh kana \u00e9lmu agama, boh \u00e9lmu mod\u00e9rn. Anjeunna guguru og\u00e9 ka Snouck Hugronje anu satuluyna mindeng ngadiskusikeun karangan anu ditulis ku Hus\u00e9in ku anjeun. Ningali pot\u00e9nsi katut bakatna, Snouck nyakolakeun Hus\u00e9in ka L\u00e9iden. Taun 1905 Hus\u00e9in resmi jadi Mahasiswa Universitas L\u00e9iden nepi ka nulis disertasina nu dijudulan \"Critische Beschouwing van de Sadjarah Banten\" tur meunang pangaj\u00e9n \"cumlaude\" ti promotorna Snouck Hurgronje.\nDisertasi Hus\u00e9in geus muka jalan pikeun panalungtikan ngeunaan historiografi Indon\u00e9sia nepi ka anjeunna og\u00e9 katelah minangka \u201c\"bapak metodologi penelitian sejarah Indonesia\"\u201d. Nya anjeunna urang Indon\u00e9sia munggaran nu meunang gelar Doktor. Anjeunna dipikawanoh og\u00e9 minangka ahli kaislaman anu kawentar dina mangsana. Sajaba ti \u00e9ta, anjeunna og\u00e9 gurubesar pribumi nu munggaran di Indon\u00e9sia deuih.\nRiwayat Hirup.\nLulus taun 1899 ti HBS, Hus\u00e9in nuluykeun diajar ka Universitas Kerajaan di Leiden, milu kuliah salila lima taun (1905-1910). Salila sataun (ti M\u00e9i 1914-April 1915) anjeunna dumuk di Ac\u00e9h pikeun diajar basa Ac\u00e9h dina raraga nataharkeun kamus basa Ac\u00e9h. \u00c9ta kamus t\u00e9h dir\u00e9ngs\u00e9keun di Jakarta kalawan dibantuan ku Teuku Mohammad Nurdin, H. Abu Bakar Ac\u00e9h, jeung Dr. Hazeu nu dijudulan \"Atjeh-Nederlandsch Woordenboek\" (1934). Taun 1919 ngadegkeun Java Instituut tur jadi r\u00e9daktur dina majalah Djawa nu diterbitkeun ku \u00e9ta lembaga jeung Rad\u00e9n Ngab\u00e9hi Purbacaraka (Poerbatjaraka) ti taun 1921. Sajaba ti \u00e9ta og\u00e9 nerbitkeun majalah Pusaka Sunda.\nTaun 1924 diangkat jadi gurubesar di \"Rechtshoogeschool\" di Jakarta pikeun m\u00e9r\u00e9 kuliah Hukum Islam, basa-basa Jawa, Malayu, jeung Sunda. Taun 1935 (jeung 1941) diangkat jadi anggota Dewan Hindia. Mangtaun-taun og\u00e9 kungsi jadi konservator naskah (manuskrip) di Bataviaasch Genootschap can Kunsten en Wetenschappen, jadi anggota dir\u00e9ksi, jeung ti taun 1936 jadi pupuhuna. Taun 1940 jadi Dir\u00e9ktur Pengajaran Agama, Jaman Jepang jadi Kepala Departem\u00e9n Urusan Agama, tuluy Chuo Sangiin Pusat. Taun 1948 diangkat jadi Mentri Pengajaran, Kesenian, dan Ilmu Pengetahuan. Taun 1952 jadi gurubesar Fakultas Sastra Universitas Indon\u00e9sia; Taun 1957 jadi pamingpin umum Lembaga Bahasa dan Budaya, ngarangkep anggota Komisi Istilah di LBB."}
{"id": "32965", "revid": "6044", "url": "https://su.wikipedia.org/wiki?curid=32965", "title": "Naskah Sunda", "text": "Naskah Sunda nujul ka karya tulisan leungeun (lain hasil ketikan atawa citakan) nu ditulis sakurang-kurangna 50 taun ka tukang turta ngandung informasi anu patali jeung, atawa ditulis di Tatar Sunda, boh ditulis ku pangarang Sunda atawa pangarang ti wewengkon s\u00e9j\u00e9n dina kont\u00e9ks Sunda. Sabenerna, naskah Sunda anu pangkolotna nya\u00e9ta Arjunawiw\u0101ha (kropak 641) nu ngagunakeun basa Jawa kuna, ditulis dina taun 1256 Saka (taun 1334 M).\nTapi, naskah Sunda pangkolotna anu mak\u00e9 basa Sunda kuna mah nya\u00e9ta Sanghyang Siksa Kandang Karesian nu ditulis dina taun 1440 Saka atawa 1518 M. Cindekna, naskah Sunda mimiti dihasilkeun dina abad ka-14 M..\nKabeungharan.\nDumasar inv\u00e9ntaris Edi S. Ekadjati dina taun 1988, jumlah naskah Sunda nu masih k\u00e9n\u00e9h aya tapakna di kiwari leuwih ti 1.500 naskah. Tapi teu nutup kamungkinan \u00e9ta jumlah t\u00e9h bakal terus nambahan alatan r\u00e9a k\u00e9n\u00e9h naskah anu aya di masarakat Jawa Barat anu can kungsi kacatet.\nSawar\u00e9h naskah Sunda diteundeun di lembaga panyimpen naskah, boh di Indon\u00e9sia boh di mancanagara. Lembaga di mancanagara nu neundeun naskah Sunda di antarana di Perpustakaan Universitas Leiden (l.k. 750 naskah) di Walanda, Bodleian Library di Inggris. Demi lembaga di Indon\u00e9sia nu neundeun naskah Sunda di antarana: Musieum Sri Baduga (l.k. 125 naskah), Musieum Cigugur, Musieum Geusan Ulun, Kabuyutan Ciburuy (l.k. 27 naskah). Sajaba ti lembaga panyimpen naskah, naskah Sunda og\u00e9 aya nu masih bacacar di masarakat, sarta jumlahna bisa jadi leuwih r\u00e9a batan naskah di Lembaga nu ditataan di luhur.\nBahan.\nAlas tulis anu digunakeun pikeun nuliskeun naskah nya\u00e9ta daun gebang (nipah), lontar, kalapa, kawung, awi, daluwang (kulit tangkal sa\u00e9h), kertas \u00c9ropah, jeung kertas pabrik. Numutkeun bahanna, naskah Sunda anu pangkolotna ditulis dina gebang, nya\u00e9ta Arjunawiw\u0101ha (kropak 641/1334 M) jeung Sanghyang Siksa Kandang Karesian (kropak 630/1518 M). Nu panglobana kapanggih nya\u00e9ta naskah nu ditulis dina Kertas \u00c9ropah.\nTeu kawas di Bali, di Tatar Sunda geus teu nyampak tradisi nyalin naskah lontar jeung gebang. Demi kertas tradisional Daluwang kiwari masih diproduksi di Garut.\nCara nuliskeun t\u00e9ks dina naskah aya anu digurat ku p\u00e9so anu biasa disebut p\u00e9so pangot, aya anu diulas ngagunakeun ny\u00e9r\u00e9 harupat atawa kalam nu dicelepkeun kana mangsi. Wungkul naskah tina lontar anu ditulis ku cara digurat mah, s\u00e9sana mah ditulis ngagunakeun mangsi. Mangsi nu dihasilkeun ti lingkungan asli Sunda mangrupa hasil olahan tradisional tina tutuwuhan, nya\u00e9ta nagasari jeung damars\u00e9la.. Kiwari nu masih ngahasilkeun mangsi tradisional di Tatar Sunda bisa ditingali di Pasantr\u00e9n Gentur, Cianjur. Nu matak kawentar istilah \"tinta gentur\".\nAksara.\nAksara nu digunakeun dina naskah Sunda nya\u00e9ta aksara Sunda, aksara Buda (gunung), Cacarakan, P\u00e9gon, jeung Latin. Aksara Sunda kuna digunakeun dina naskah lontar, aksara Buda (Gunung) digunakeun dina daun gebang (nipah). Aksara Cacarakan digunakeun dina daun lontar, daluwang, kertas, sedeng aksara P\u00e9gon jeung Latin digunakeun dina daluwang jeung kertas.\nAksara Sunda kuna jeung aksara Buda digunakeun dina naskah Sunda kuna, sedengkeun aksara Cacarakan, P\u00e9gon, jeung Latin digunakeun dina naskah Sunda kab\u00e9hdieunakeun sanggeus budaya Sunda kapangaruhan ku Islam, Jawa (Mataram), jeung \u00c9ropa (Walanda). Mun seug dibandingkeun jeung tradisi nulis naskah di wewengkon s\u00e9j\u00e9n, aksara nu kungsi dipikawanoh turta digunakeun ku urang Sunda t\u00e9h, pangr\u00e9ana.\nBasa.\nSajaba ti ragemna wangun aksara, basa nu digunakeun dina naskah Sunda g\u00e9 ragem deuih. Basa-basa nu digunakeun di antarana: basa Sunda buhun (kuna), Sunda, Jawa buhun (Jawa kuna), Jawa Banten, Jawa Cirebon, Jawa, Malayu, jeung Arab. Sakapeung basa-basa \u00e9ta t\u00e9h campur dina sanaskah. Basa Sunda kuna jeung basa Jawa kuna digunakeun dina naskah-naskah nu jolna ti jaman pra-Islam (sam\u00e9m\u00e9h abad ka-17). Basa Jawa kira-kira nyampak dina naskah Sunda bareng jeung pangaruh Islam ti Mataram dina ahir abad ka-16.\nP\u00e9riodisasi.\nNumutkeun Edi S. Ekadjati p\u00e9riodisasi dina naskah Sunda bisa dibagi jadi tilu bagian, nya\u00e9ta mangsa buhun, mangsa transisi, jeung mangsa mod\u00e9ren.\nMangsa Buhun.\nNaskah Sunda nu pangkolotna produktif dihasilkeun kira-kira abad ka-15 nepi ka abad ka-16. Bisa disebutkeun y\u00e9n naskah-naskah Sunda buhun ieu dihasilkeun dina jaman karajaan Galuh jeung Sunda. Karajaanna sorangan geus lumangsung ti abad ka-8 M nepi ka abad ka-16 M. Naskah-naskah p\u00e9riodeu ieu dihasilkeun di wewengkon kaagamaan nu disebut \"kabuyutan\" . Ieu wewengkon kabuyutan t\u00e9h disucikeun tur ditangtayungan ku karaton sarta teu meunang diganggu ku saha ba\u00e9. Ieu hal katang\u00e9n tina eusi prasasti Kabantenan anu unina jeung Amanat Galunggung (kropak 632). Ciri has tina naskah nu dihasilkeun dina p\u00e9riodeu ieu nya\u00e9ta suasana kaagaman anu katang\u00e9n tina naskah nya\u00e9ta agama Hindu-Budha anu gumulung jeung ajaran Pribumi sam\u00e9m\u00e9h kapangaruhan ku Islam. Naskah-naskah petingan nu dihasilkeun dina p\u00e9riodeu ieu di antarana:"}
{"id": "32968", "revid": "6441", "url": "https://su.wikipedia.org/wiki?curid=32968", "title": "Bangkong r\u00e9ang", "text": "Bangkong r\u00e9ang nya\u00e9ta musik anu dijieun tina awi sawanda jeung kasenian Bangkong Cis\u00e9k\u00e9 anu diwangun ku opat kohkol anu ukuranna b\u00e9da-b\u00e9da pikeun sarana muja Dewi Par\u00e9 di da\u00e9rah Ciwid\u00e9y Kabupat\u00e9n Bandung. Sora musik Bangkong r\u00e9ang niru-niru sora bangkong di sawah."}
{"id": "32974", "revid": "25926", "url": "https://su.wikipedia.org/wiki?curid=32974", "title": "Aam Amilia", "text": "Aam Amilia (gumelar di Bandung, 21 D\u00e9s\u00e9mber 1946), salah sahiji pangarang wanoja Sunda nu kawilang produktif tur miboga peran penting dina Sastra Sunda.\nKungsi kuliah di Fakultas Hukum Universitas Padjadjaran (UNPAD) tapi teu hatam. Mimiti ngarang ti taun 1960-an nepi ka 2006 ngahasilkeun ratusan carpon jeung puluhan buku.\nKungsi jadi wartawan jeung r\u00e9daktur Majalah Mangl\u00e9, majalah Hanjuang, koran Sipatahoenan, tabloid Galura, tabloid Kudjang, koran Sunda, jeung wartawati Pikiran Rakyat. Anjeunna salah sahiji nu milu marajian diadegkeunna Patrem (Paguyuban Pangarang Wanoja Sunda) jeung Majalah Sunda Rumaja Sora. Salian ti eta, nepi ka kiwari aktif ngasuh rubrik Sekelumit Romatika Kehidupan dina Harian Umum Pikiran Rakyat."}
{"id": "32976", "revid": "22609", "url": "https://su.wikipedia.org/wiki?curid=32976", "title": "Mochtar Kusumaatmadja", "text": "Mochtar Kusumaatmadja (babar di Jakarta, 17 April 1929; umur 82 tahun), akademisi, diplomat Indon\u00e9sia. Kungsi ngajabar jadi Menteri Kehakiman ti yaun 1974 nepi ka 1978 sarta Menteri Luar Negeri ti taun 1978 nepi ka1988.\nKontribusi dina Pendidikan jeung Wawasan Nusantara.\nSajaba ti \u00e9ta, anjeunna og\u00e9 guru besar di Fakultas Hukum Universitas Padjadjaran, Bandung. Mimiti aktip ngawulang di FH Unpad dina 1959. Pamanggihna ngeunaan hukum nu diuningakeun \"Hukum adalah keseluruhan azas-azas dan kaedah-kaedah yang mengatur kehidupan masyarakat, termasuk didalamnya lembaga dan proses untuk mewujudkan hukum itu kedalam kenyataan\", dianggap pangloyogna dina nyurahan hukum kiwari. Ieu Doktrin jadi Mazhab anu dianut di Fakultas Hukum Universitas Padjadjaran nepi ka kiwari.\nPakar Hukum Laut Internasional.\nSaprak nyekel amanah dosen, ngaran Mochtar Kusumaatmadja teu bisa leupas tina lalampahan karier FH Unpad, utamana dina pengembangan atikan hukum di Indonesia. Di widang ka\u00e9lmuanna, Mochtar mangrupa pakar hukum laut sarta internasional. Salah sahiji tor\u00e9han pangbadagna Mochtar Kusumaatmadja ka Indonesia nyaeta kontribusina ngeunaan Wawasan Nusantara. Mimitina mah tina wangkid t\u00e9ritorial laut Indon\u00e9sia dina 1957 ngaliwatan D\u00e9klarasi Djuanda, kons\u00e9p Wawasan Nusantara ahirna diaku konstitusi internasional luhur konsist\u00e9nsi perjuangan Mochtar di tingkat PBB dina 1982. Mochtar nu ngamimitian karir diplomasina nalika umurna masih 29 taun ieu t\u00e9h dipikawanoh parigel pisan dina niiskeun suasana dina hiji riungan babadamian anu pohara tegangna. Anjeunna gancang dina mikir jeung ngasongkeun obrolan anu matak niiskeun suasana. Wakil Indon\u00e9sia dina Sidang PBB ngeunaan Hukum Laut, Jenewa jeung New York, ieu t\u00e9h boga pokal dina kons\u00e9p Wawasan Nusantara, utamana dina netepkeun wates laut teritorial, wates darat, jeung wates landas kontinen Indon\u00e9sia. Alumni S1 Fakultas Hukum Universitas Indon\u00e9sia (1955), ieu loba anl\u00e9hna dina pajemuhan internasional, utamana jeung nagara-nagara tatangga ngeunaan wates-wates t\u00e9ritotial \u00e9ta. \nPerjuangan ieu dipigaw\u00e9 Prof. Mochtar salila ampir 25 taun. Dugi kiwari, Wawasan Nusantara angger barobah kaayaan landasan Indonesia dina nangtukeun wangkid t\u00e9ritorial wilayah sarta usaha ngajaga sumanget kabangsaan di sakabeh penjuru nagari dina nyiptakeun katahanan nasional. Jaba nyekel kalungguhan minangka menteri, Prof. Mochtar Kusumaatmadja kantos nyekel kalungguhan minangka diplomat. Boga kaahlian n\u00e9gosiasi ngajadikeun Prof. Mochtar minangka diplomat ahli. Man\u00e9hna sering ngawakilan Indonesia dina sababaraha konfer\u00e9nsi internasional di PBB. Dikutip tina buku \u201cBiografi R\u00e9ktor-r\u00e9ktor Universitas Padjadjaran\u201d, 2019, salila diuk karier minangka diplomat, Prof. Mochtar anu mimiti nyieun perluna diplomasi kabudayaan. Prof. Mochtar nganggap y\u00e9n diplomasi kabudayaan boga tujuan kanggo ngawanohkeun wangwangan budaya Indon\u00e9sia di jabi nagari, ku kituna bakal loba pamahaman anu mak\u00e9ngeunaan balar\u00e9a Indonesia. Leuwih jauh deui r\u00e9k migaw\u00e9 babarengan pangwangunan Indon\u00e9sia liwat hubungan pariwisata, penanaman modal, sarta \u00e9kspor non-migas. \nAmanah di Unpad.\nJabi nyekel kalungguhan minangka rektor, Prof. Mochtar oge kantos dib\u00e9r\u00e9 sajumlah amanah di Unpad, nya\u00e9ta Dekan FH Unpad 1962-1963, 1967-1968, sarta 1969-1967; Pembantu Rektor Widang Kemahasiswaan sarta Alumni 1966-1969; sarta Pembantu Rektor Widang Akademis sarta Ekstension 1969-1973."}
{"id": "32977", "revid": "6044", "url": "https://su.wikipedia.org/wiki?curid=32977", "title": "Hayam Canggong", "text": "Hayam Canggong nya\u00e9ta ngaran tokoh dina carita Sunda buhun \"Para Putra Rama jeung Rawana\" atawa Pantun Ramayana. Man\u00e9hna t\u00e9h hiji patapa nu geus kolot nu nyalametkeun Deuwi Sita, garwa Ramad\u00e9wa, nu dipalidkeun. Man\u00e9hna og\u00e9 nu ngarorok putrana Deuwi Sita, Bujangga Lawa, tur nyiptakeun dulurna Puspalawa ngaliwatan ajianana. B\u00e9da jeung tokoh-tokoh nu s\u00e9j\u00e9nna dina Pantun Ramayana anu lolobana adopsi ti India, ngaran Hayam Canggong mah \u00e9stu kat\u00e9mbong pisan Sundana."}
{"id": "32981", "revid": "631609", "url": "https://su.wikipedia.org/wiki?curid=32981", "title": "Spongebob", "text": "SpongeBob UsaPants nya\u00e9ta hiji serial film animasi anu pangpopul\u00e9rna di Nickelodeon. Dina awalna serial kartun ieu ditayangkan dina taun1999 di Am\u00e9rika Sarikat sarta dicipta ku Stephen Hillenburg, saurang animator sarta ahli biologi sagara, sarta dipedar ku pausahaan anjeunna, United Plankton Pictures Inc. S\u00e9ri kartun ieu ditayangkan di Malaysia menerusi saluran Nickelod\u00e9on sarta TV3, sarta og\u00e9 ngaliwatan saluran TV9 anu geus ditarjamahkeun ka dina basa Malayu.\nDi Indon\u00e9sia serial ieu dipopulerkan ku Lativi (ayeuna Tvone), saterusna hak tayang acara-acara anu diproduksi ku Nickelod\u00e9on dibeuli ku Global TV. Kartun ieu diciptakeun ku saurang ahli biologi sagara sarta animator Stephen Hillenburg sarta tuluy dirilis ngaliwatan pausahaanana United Plankton Pictures Inc. Serial ieu settingnya aya di Samudra Pasifik di dayeuh Bikini Bottom.\nKasang.\nSpongebob Usapants ialah sabuntut spons anu ancik dina hiji imah nanas dina sagara di dayeuh Bikini Bottom, manakala tetanggannya Squidward Tentacles ialah sabuntut gurita anu ancik dina imah moai. Tatangga Spongebob UsaPants anu s\u00e9j\u00e9n sarta r\u00e9ncang akrabnya, Patrick Star sabuntut b\u00e9ntang sagara beureum ngora, cicing di handap hiji batu. Imah Squidward perenahna di antara imah Spongebob UsaPants sarta imah Patrick, sarta ieu pisan anu m\u00e9r\u00e9 sahkan Squidward.\nSpongebob UsaPants sarta kawan-kawannya cicing di dayeuh Bikini Bottom dina lautan Pasifik. Bikini Bottom dilihatkan minangka hiji dayeuh dawam kalayan puseur dayeuh, sisi dayeuh, wewengkon basisir, lapang hiber, runtuyan kembang sagara sarta taman hiburan sorangan. Stephen Hillenburg kungsi ngomong bahawa Bikini Bottom direka leuwih kurang dumasar dayeuh S\u00e9attle, Washington.\nSato peliharaan Spongebob UsaPants ialah sabuntut siput sagara ngaranna Gary, anu \"mengeong\" kawas ucing. Sanajan henteu loba nyarita (kajaba dina sawatara \u00e9pisodeu), watek-watek s\u00e9j\u00e9n katempo sanggup nyurtianana. Tambahan og\u00e9, cacing sagara ngagogog kawas anjing sarta dirantai. Ubur-ubur disaruakeun kalayan lebah; sada d\u00e9sas-desus, sengatan bisa (tapi katempo kawas kejutan elektrik), sarta ngahasilkeun \"jeli\" anu lezat, ngal\u00e9l\u00e9w\u00e9 ngaran \"jellyfish\" bari membandingkan jeli kalayan madu lebah. Lauk berperan minangka warga dayeuh tapi henteu dijadikeun inohong penting.\nSpongebob UsaPants anu penyerap, kon\u00e9ng, sarta berlubang ieu, digaw\u00e9 minangka juru masak di Krusty Krab, hiji restoran kadaharan gancang saji, di mana Squidward og\u00e9 digaw\u00e9 minangka kasir. Krusty Krab dipiboga Eugene H. Krabs (Mr. Krabs). Sheldon J. Plankton nya\u00e9ta satru bebuyutan Krabs anu mibanda hiji restoran kadaharan gancang saji bertaraf pend\u00e9k ngaranna Chum Bucket anu perenahna pahareup-hareup Krusty Krab. Chum Bucket s\u00e9olah-olah henteu kungsi didatangan langganan, sarta Plankton meluangkan lolobana waktuna pikeun ngararancang parabot pikeun maok resep burger Krabby Patty milik Mr. Krabs. Plankton ngan junun maok resep \u00e9ta dina The Spongebob UsaPants Movie; formulanya henteu kungsi dipintonkeun ka panongton. Pamajikan komputer Plankton, Karen, kadang-kala mantuanana dina rarancang jahatnya atawa paras\u00e9a kalayanana.\nHiji deui kawan Spongebob UsaPants ialah Sandy Cheeks, sabuntut tupai anu asalna ti Texas sarta cicing di dina kubah anti-air di Bikini Bottom. Man\u00e9hna diantar ka dina lautan ku majikan-majikannya anu mangrupa simpanse. Sabot di luar kubahnya, man\u00e9hna mak\u00e9 baju kawas Astronot.\nNu nyicingan Bikini Bottom numpakan kapal s\u00e9olah-olah mobil. Spongebob masih diajar dina sakola mengemudi sanggeus mindeng sakali gagal dina ujian mengemudi (aya 2 v\u00e9rsi ngeunaan ketidaklulusan ieu, nya\u00e9ta 58 kali (nurutkeun \u00e9pisodeu \"Drive to Tears\") sarta 1.000.006 kali (nurutkeun \u00e9pisodeu \"Mrs.Puff,you Fired\")). Saban pergerakan ngahasilkeun gelembung pikeun mengingkatkan panongton bahawa carita ieu berlatarkan lautan. Tapi kitu, aya babak-babak di mana aya selapisan cai anu berasingan batan cai lautan (kawas ayana basisir) sarta seuneu bisa dinyalakan dina lautan.\nWatek.\nInohong utama Spongebob Squarepants nya\u00e9ta hiji spons sagara boga warna kon\u00e9ng anu hirup babarengan peliharaannya, Gary, sabuntut siput sagara anu milampah minangka ucing.\nSpongebob UsaPants ancik bertetangga kalayan sahabatnya Patrick, sabuntut b\u00e9ntang sagara; sarta tatangga anu sok memusuhinya Squidward, sabuntut gurita anu henteu gumbira bersosialisasi, mibanda sipat penggerutu, sarta hobi ulin klarinet.\nKelucuan-kelucuan dina carita serial ieu bersumber ti laku-lampah sapopo\u00e9 Spongebob anu polos, optimis, sok marahmay, sarta mibanda prasangka alus ka saha og\u00e9.\nSakapeung laku-lampah ieu mawa musibah, dimangpaatkeun, atawa lumangsung salah paham basa dihijikeun kalayan sipat-sipat mahluk s\u00e9j\u00e9n anu cicing di Bikini Bottom."}
{"id": "32982", "revid": "11449", "url": "https://su.wikipedia.org/wiki?curid=32982", "title": "S\u00e9ndok", "text": "S\u00e9ndok nya\u00e9ta parabot pikeun ngeuhapkeun kadaharan, dijieunna aya nu tina barang logam, aya og\u00e9 nu dijieunna tina awi jeung kai atawa ruyung. Og\u00e9 aya s\u00e9ndok nu dijieunna tina palastik anu dirarancang sangkan dipak\u00e9 ngan sakalieun tuluy dipiceun. \nS\u00e9ndok boga wangun oval atawa buleud semu lonjong jeung cekung di salah sahiji tungtungna, beuheung, jeung gagang pikeun nyepengan. Di Indon\u00e9sia mah s\u00e9ndok t\u00e9h umumna dicepeng ku leungeun katuhu pikeun mawa kadaharan tina piring atawa mangkok, sawatara garpuh dicepeng ku leungeun k\u00e9nca pikeun mantuan ngasupkeun kadaharan kana s\u00e9ndok."}
{"id": "32983", "revid": "15233", "url": "https://su.wikipedia.org/wiki?curid=32983", "title": "Hayam Pelung", "text": "Hayam pelung awalna mah ngan saukur aya di Jawa Kulon utamana di wewengkon Cianjur, tapi dina kamekaranana kiwari mah, hayam pelung t\u00e9h geus r\u00e9a sumebar ka sababaraha wewengkon di Indon\u00e9sia. Hayam Pelung kaasup hayam jenis buras (bukan ras), nya\u00e9ta hayam anu asalna asli ti Indon\u00e9sia. Tina wangun jeung dedeganna mah m\u00e9h sarua jeung hayam buras s\u00e9j\u00e9nna, ngan ari hayam Pelung mah boga sababaraha hal anu leuwih punjul ti batan hayam-hayam buras s\u00e9j\u00e9nna.\n\u00c9ta sabbarah hal kapunjullan hayam Pelung t\u00e9h di antarana:\nIwal ti kapunjulan-kapunjulan \u00e9ta, hayam pelung og\u00e9 boga ciri-ciri anu ngab\u00e9dakeun hayam pelung jeung hayam buras s\u00e9j\u00e9nna, di antarana:\nUmumna mah para penggemar hayam pelung katarik ngingu hayam pelung ku sabab dedegan awakna anu badag, tumuwuhna hayam pelung anu gancang jeung beuki katarik sabada ngad\u00e9ng\u00e9 kelewungna sora kongkorongok hayam pelung anu iramana ngalagu jeung panjang.\nIwal ti \u00e9ta, ku sabab awak hayam pelung jalu anu badag jeung pangbeuratna, nu matak hayam pelung boga pot\u00e9nsi sangkan jadi hayam buras pedaging. Ana pon hayam pelung bikangna biasana mimiti ngendog t\u00e9h ti umur 160-210 po\u00e9, produktivitas ngendogna hayam pelung bikang bisa nepi ka 70 siki per taun, anu matak hayam pelung bikang boga pot\u00e9nsi pikeun jadi hayam buras petelur.\nKiwari geus r\u00e9a jalma anu ngabudidayakeun hayam pelung iwal ti hobi og\u00e9 anu tujuanana sangkan jaganing g\u00e9to bisa ngajaga kalumangsungan hirup hayam pelung sangkan tetep kajaga jeung teu punah. Salah sahiji cara anu dipak\u00e9 pikeun numuwuhkeun rasa kacintaan dina ngabudidayakeun hayam pelung nya\u00e9ta ku diayakeunna kont\u00e9s-kont\u00e9s hayam pelung, utamana di wewengkon Jawa Barat. Diayakeunna kont\u00e9s hayam pelung t\u00e9h iwal ti minangka sarana pikeun ngajaga kalumangsungan hirup hayam pelung, og\u00e9 pikeun n\u00e9angan bibit-bibit hayam pelung anu boga kualitas had\u00e9. Kiwari mah h\u00e9s\u00e9 pisan meunang bibit hayam pelung anu sora kongkorongokna bening, ngalun/ngelewung jeung panjang t\u00e9h. Ku sabab kitu perlu pisan diayakeun kont\u00e9s hayam pelung t\u00e9h sangkan bisa nimukeun bibit-bibit hayam pelung anu teu ngan saukur alus dedegan awakna tapi og\u00e9 sora kongkorongokna anu ngelewung jeung panjang."}
{"id": "32984", "revid": "170", "url": "https://su.wikipedia.org/wiki?curid=32984", "title": "Pelung", "text": ""}
{"id": "32985", "revid": "21776", "url": "https://su.wikipedia.org/wiki?curid=32985", "title": "Kacapi rincik", "text": "Kacapi rincik nya\u00e9ta waditra Sunda wangun kacapi anu m\u00e9h sarupa jeung jentr\u00e9ng atawa kilung biasana sok dipak\u00e9 bareng jeung kacapi indung dina pidangan kasenian mamaos tembang Sunda Cianjuran. Kacapi rincik sok disebut og\u00e9 kacapi anak. Ukuranna kawilang leutik, kira-kira panjang 80\u2013100\u00a0cm, jangkungna 20\u201325\u00a0cm, l\u00e9barna 20\u201323\u00a0cm. Dina tungtung-tungtung bagian luhurna sok aya gelung an, aya nu gelungna dua atawa ngan ukur hiji. Jumlah kawat kacapi rincik biasana 15 siki anu boga nada-nada anu luhur. Pungsina pikeun meulit pola tabeuhan kacapi indung dina lagu-lagu jalan atawa panambih, sakapeung sok dipak\u00e9 pikeun m\u00e9lodi.\nTiti laras anu dipak\u00e9 dina kacapi rincik nya\u00e9ta degung, sal\u00e9ndro, madenda jeung mandalungan, disaruakeun jeung set\u00e9lan laras kacapi indung gumantung kaperluan sarta set\u00e9lan pamirigna. Sakapeung set\u00e9lan laras kacapi rincik sok dib\u00e9dakeun jeung set\u00e9lan laras dina kacapi indung pikeun meunangkeun komposisi par\u00e9asi nada anyar, contona upama kacapi indung dina laras sal\u00e9ndro, kacapi rincikna dina laras madenda. Dina \u00e9lmu karawitan, ieu hal t\u00e9h disebut transposisi.\nKacapi rincik asup kana klasifikasi chordophone, sub klasifikasi zither anu wangun r\u00e9sonansina pasagi (kotak), board zither. Upama ditilik tina cara ma\u00e9nkeunna, Kacapi rincik asup kana kelompok plucked chordophone.\nBahan anu dipak\u00e9 pikeun nyieun kacapi rincik ilaharna sarua ba\u00e9 jeung bahan anu sok dipak\u00e9 pikeun nyieun kacapi kayaning albiso, campaka, kananga jrrd."}
{"id": "32997", "revid": "25926", "url": "https://su.wikipedia.org/wiki?curid=32997", "title": "Pasantr\u00e9n", "text": "Pasantr\u00e9n (aksara Sunda: \u1b95\u1b9e\u1b94\u1baa\u1b92\u1ba2\u1ba6\u1b94\u1baa; ) atawa sok disebut og\u00e9 pondok pasantr\u00e9n nya\u00e9ta sakola Islam nu mak\u00e9 kobong anu aya di Indon\u00e9sia. Pasantr\u00e9n t\u00e9h mangrupa lembaga atikan nu dianggap pangheulana aya sam\u00e9m\u00e9h patingpucunghulna sakola-sakola formal jiga ayeuna. Tujuan pangatikan di jero pasantr\u00e9n nya\u00e9ta pikeun neleban pangaweruh ngeunaan Al-Qur\u2019an jeung Sunnah Rosul, ku jalan diajar basa Arab jeung aturan-aturan tata basa-basa Arab. Nu dialajar di pasantr\u00e9n (nu disebut santri) dialajar di ieu sakola, sakalian hirup sapopo\u00e9 di kobong anu geus disadiakeun ku pasantr\u00e9n. Institusi anu sarupa jeung pasantr\u00e9n og\u00e9 aya di nagara-nagara lian; misalna di Malaysia jeung Thailand anu disebut sekolah pondok, og\u00e9 di India jeung Pakistan anu disebut \"madrasa Islamia\". Pasantr\u00e9n numutkeun kana d\u00e9finisi dasarna mah mangrupa tempat diajarna para santri, sedengkeun harti pondok nya\u00e9ta imah atawa tempat dumuk basajan dijieun tina awi. Di sagigireun \u00e9ta, kecap \"pondok\" meureun asalna tina nu hartina kobong atawa hot\u00e9l. Di Sunda, Jawa jeung Madura umumna dipak\u00e9 istilah pondok jeung pasantr\u00e9n, ari di Ac\u00e9h mah dipikawanoh ku Istilah \"dayah\" atawa \"rangkang\" atawa og\u00e9 \"menuasa\", mun di Minangkabau mah disebutna surau. Pesantr\u00e9n og\u00e9 bisa dipicangkem minangka lembaga atikan jeung pangajaran agama Islam, nu ilaharna mah ku cara nonklasikal, nu mana saurang ajengan ngajarkeun \u00e9lmu agama Islam ka para santri dumasar kitab-kitab nu ditulis dina basa Arab ku para Ulama Abad pertengahan, jeung para santrina ilaharna dumuk di kobong \u00e9ta pasantr\u00e9n.\nSajarah Umum.\nUmumna hiji pasantr\u00e9n ditaratas ku ayana saurang ajengan di hiji patempatan, tuluy datang santri anu r\u00e9k dialajar agama ka anjeunna. Sabada beuki po\u00e9 beuki r\u00e9a santri anu daratang, jorojoy gagasan pikeun ngadegkeun pondok atawa kobong di gigireun imah \u00e9ta ajengan. Jaman baheula mah ajengan teu ngarencanakeun kumaha ngawangun \u00e9ta pondokna, ngan anu kapikiran sot\u00e9h ngan saukur kumaha ngajarkeun \u00e9lmu agama sangkan bisa dicangking jeung dipikaharti ku para santri. Harita mah ajengan t\u00e9h can neundeun perhatian kana patempatan anu dicicingan ku para santri, anu umumna leutik pisan jeung basajan. Maran\u00e9hna nempatan hiji gedong atawa imah leutik nu diwangun ku sorangan di sabudeureun imah ajengan. Beuki r\u00e9a \u00e9ta jumlah santri, beuki nambahan og\u00e9 \u00e9ta kobong anu diwangun t\u00e9h. Para santri tuluy mopil\u00e9rkeun \u00e9ta ayana pasantr\u00e9n t\u00e9h, nu antukna jadi kawentar ka mana-mana,contona ba\u00e9 siga pondok-pondok anu muncul di jaman Walisongo.\nPondok Pasantr\u00e9n di Indon\u00e9sia mibanda peran anu pohara badagna, boh pikeun kamajuan Islam sorangan, boh pikeun kamajuan bangsa Indon\u00e9sia sagemblengna. Dumasar kana catetan nu ngaj\u00e9ngg\u00e9l\u00e9k, kagiatan atikan agama di t\u00e9h geus dipitembeyan ti taun 1596. Ieu kagiatan agama nu satuluyna dipikawanoh ku ngaran pondok pasantr\u00e9n. Malah mah dina catetan , salah saurang nu neuleuman kaislaman di Nusantara, ngalincak abad ka-12 t\u00e9h pusat-pusat atikan di Ac\u00e9h (pesantren di Ac\u00e9h mah disebut ) jeung Pal\u00e9mbang (Sumatra), di Jawa W\u00e9tan jeung di (Sulawesi) geus ngahasilkeun tulisan-tulisan penting kalawan para santri t\u00e9h kairut pikeun diajar.\nWangenan Pasantr\u00e9n.\n\u00c9timologi.\nIstilah pasantr\u00e9n t\u00e9h asalna tina kecap \u201cpa-santri-an\u201d. Kecap \u201csantri\u201d hartina murid dina basa Sunda atawa basa Jawa. Ana pon istilah \u201cpondok\u201d asalna tina anu hartina pamondokan atawa tempat meuting. Husus di wewengkon Ac\u00e9h, pasantr\u00e9n t\u00e9h disebutna dayah. Pasantr\u00e9n biasana dipupuhuan ku saurang ajengan. Pikeun ngatur hirup kumbuh di pondok pasantr\u00e9n, ajengan nunjuk saurang santri senior pikeun ngatur adi-adi kelasna, maran\u00e9hna biasa disebut lurah pondok. Tujuan para santri dipisahkeun ti kolot jeung kulawargana nya\u00e9ta sangkan maran\u00e9hna diajar hirup mandiri sakalian sangkan bisa ngaronjatkeun hubungan jeung ajengan og\u00e9 jeung Alloh SWT.\nCeuk sawangan lian, pasantr\u00e9n asalna tina kecap pa-santri-an anu hartina tempatna para santri. Kecap santri sorangan asalna tina kecap \u201ccantrik\u201d (Sunda:Catrik) (Basa Sangsakerta, atawa mungkin basa Kawi) anu hartina jelema anu teu wel\u00e9h nuturkeun guru, anu satuluyna dikembangkeun ku Paguron Taman Siswa kana sistem kobong anu disebut \u201cpawiyatan\u201d (Sunda: Pawiatan). Istilah santri og\u00e9 kapanggih dina basa Tamil, anu hartina guru ngaji. Ana pon C.C Berg mah boga sawangan y\u00e9n \u00e9ta istilah t\u00e9h asalna tina istilah \u201cshastri\u201d, anu dina basa India mah hartina jelema anu nyaho buku-buku suci agama Hindu atawa saurang sarjana ahli kitab suci agama Hindu. Sakapeung sok dianggap minangka gabungan kecap \"saint\" (manusa had\u00e9) jeung rarangk\u00e9n \"tra\" (resep nulungan), jadi kecap pasantr\u00e9n hartina bisa jadi tempat pangatikan jalma-jalma had\u00e9.\nPeran.\nPasantr\u00e9n asalna mah mangrupa puseur panggodogan aj\u00e9n-aj\u00e9n jeung nyebarna agama Islam. Tapi dina kamekaranana, ieu lembaga t\u00e9h wilayah garapanana beuki ngalegaan anu teu ngan saukur tuluy-tuluyan ngaronjatkeun mobilitas v\u00e9rtikal (ku dijejelan mat\u00e9ri-mat\u00e9ri kaagamaan), tapi og\u00e9 jeung mobilitas horizontal (kasadaran sosial). Kiwari pasantr\u00e9n teu ngan saukur ulukutek dina kurikulum anu dumasar kana kaagamaan (\"religious-based curriculum\") jeung leuwih condong \u201cngawang-ngawang\u201d , tapi og\u00e9 kurikulum anu napak kana pasualan-pasualan kamasarakatan kiwari (\"society-based curriculum\"). Alatan kitu, pasantr\u00e9n t\u00e9h teu bisa dihakiman langsung ngan saukur minangka lembaga kaagamaan murni, tapi og\u00e9 (sakuduna) jadi lembaga sosial anu hirup jeung ngar\u00e9spon rupa-rupa pasualan masarakat di sabudeureunana.\nPondok pasantr\u00e9n nya\u00e9ta lembaga pendidikan Islam pangkolotna anu mangrupa produk budaya Indon\u00e9sia. Ayana pasantr\u00e9n di Indon\u00e9sia dimimitian ti saprak Islam asup ka ieu nagri kalawan ngadopsi sistem pangatikan kaagamaan anu sabenerna geus lila mekar saacan kadatangan Islam. Minangka lembaga pangatikan anu geus ngakar di ieu nagri, pondok pasantr\u00e9n boga pangaruh anu ged\u00e9 kana lalampahan sajarah bangsa.\nDi Indon\u00e9sia r\u00e9a pasantr\u00e9n anu ngan saukur ngabeungbeuratan ka para santrina ku biaya anu murah, sok sanajan aya sababaraha pasantr\u00e9n mod\u00e9rn anu ngabeungbeuratan ku waragad anu leuwih mahal. Sanajan kitu, saupama dibandingkeun jeung sababaraha institusi pangatikan lian anu sajenis mah, pasantr\u00e9n mod\u00e9rn t\u00e9h jauh leuwih murah. Organisasi massa (ormas) Islam anu paling r\u00e9a boga pasantr\u00e9n t\u00e9h nya\u00e9ta Nhadlatul Ulama (NU). Ormas Islam lianna anu og\u00e9 boga loba pasantr\u00e9n nya\u00e9ta Al-Washliyah jeung Hidayatullah.\nJenis pasantr\u00e9n.\nSantri di sebuah pesantren. Usia yang tepat anak di pondok pesantren, sebaiknya paling cepat setelah lulus SD, atau di usia sekolah menengah (SMP) sekitar 12 tahun. Dan lebih baik anak telah memiliki dasar dasar pendidikan agama dengan lancar sejak usia kecil sebelumnya, seperti hafal surat al quran pendek, bisa tadarus, pidato dakwah, mengetahui struktur kitab suci Al Quran dan lain sebagainya (pendidikan PAUD, TK, SD).\nPasantr\u00e9n anu ngan saukur ngajarkeun ka\u00e9lmuan agama Islam disebut pasantr\u00e9n salafi. Pola tradisional anu dilarapkeun dina pasantr\u00e9n salafi nya\u00e9ta para santri digaw\u00e9 keur ajengan-bisa macul sawah, ngurus balong jsb. Lolobana mah pasantr\u00e9n salafi nyadiakeun kobong pikeun tempat matuh para santrina kalawan waragad anu murah atawa tanwaragad (haratis). Para santri umumna mah m\u00e9akkeun waktu nepi ka 20 jam dina sapo\u00e9 kalawan pinuh ku kagiatan, ti mimiti solat shubuh dina wanci janari, nepi ka maran\u00e9hna sar\u00e9 deui peutingna. Wanci pabeubeurang para santri mangkat ka sakola umum pikeun diajar ka\u00e9lmuan formal, pasosor\u00e9 maran\u00e9hna hadir dina pangajian jeung ajengan atawa ustadz pikeun neleban pangatikan agama jeung Al-Qur\u2019an.\nAya og\u00e9 pasantr\u00e9n anu ngajarkeun pangatikan umum, anu pros\u00e9ntaseu atikanana r\u00e9a k\u00e9n\u00e9h \u00e9lmu-\u00e9lmu pangatikan agama Islam ti batan \u00e9lmu umum (mat\u00e9matika, fisika jrrd). Anu kieu sok mindeng disebut minangka pondok pasantr\u00e9n mod\u00e9rn, jeung umumna mah tetep nekenkeun aj\u00e9n-aj\u00e9n tina kabasajanan, kaihlasan, kamandirian, jeung ngadali diri. Dina pasantr\u00e9n anu mat\u00e9ri atikanana campuran antara pangatikan \u00e9lmu formal jeung \u00e9lmu agama Islam mah para santri t\u00e9h dialajarna siga di sakola umum ba\u00e9 atawa di madrasah. Pasantr\u00e9n campuran pikeun tingkat SMP kadang-kadang og\u00e9 dipikawanoh minangka Madrasah Tsanawiyah, ana pon pikeun tingkat SMA mah ngaranna Madrasah Aliyah. Tapi b\u00e9dana pasantr\u00e9n jeung madrasah mah aya dina sistemna. Ari pasantr\u00e9n mah santrina dikobongkeun, ari madrasah mah henteu.\nIwal ti \u00e9ta og\u00e9 aya pondok pasantr\u00e9n induk anu oga cabang di wewengkon lia, jeung biasana dikokolakeun ku alumni \u00e9ta pasantr\u00e9n induk. Contona ba\u00e9, Pondok Pasantr\u00e9n Mod\u00e9rn Darussalam Gontor anu perenahna di Ponorogo, Jawa W\u00e9tan boga cabang pondok alumni, di antarana:\nPungsi Pasantr\u00e9n.\nPondok pasantr\u00e9n di Indon\u00e9sia boga pungsi jeung mangpaat anu kacida ged\u00e9na, boh pikeun kamajuan Islam sorangan atawa keur bangsa Indon\u00e9sia kalawan gembleng. Dumasar kana catetan anu aya, kagiatan pangatikan agama di Nusantara t\u00e9h geus dimimitian ti taun 1596. Ieu kagiatan agama t\u00e9h anu satuluyna disebut ku istilah Pondok Pasantr\u00e9n. Komo dina catetan Howard M. Federspiel, salah sauran panalungtik ka-Islaman di Indon\u00e9sia mah, dina awal abad ka-12 puseur-puseur studi di Ac\u00e9h jeungPal\u00e9mbang (Sumatra), di Jawa W\u00e9tan, jeung di Gowa (Sulawesi) t\u00e9\u0127 geus ngahasilkeun tulisan-tulisan penting jeung geus narik santri-santri pikeun dilajar.\nMod\u00e9rnisasi Pasantr\u00e9n.\nSabab-musabab ayana mod\u00e9rnisasi pasantr\u00e9n t\u00e9h di antarana: kahiji, munculna wacana panolakan taqlid kalawan \u201cmulang deui kana Al-Qur\u2019an jeung sunnah\u201d minangka isu s\u00e9ntral anu mimiti ditadaruskeun ti taun 1900. Mangka ti wanci harita padungdengan antara kaum kolot jeung kaum ngora atawa kalangan r\u00e9formis jeung kalangan ortodoks/kons\u00e9rvatif mimiti mukakeun hal \u00e9ta jadi wacana publik. Kadua: beuki mukana wacana perlawanan nasional kana kolonialisme Walanda. Katilu, medalna kasadaran kalangan muslim pikeun ngarop\u00e9a organisasi kaislaman maran\u00e9hna anu leuwih kons\u00e9ntrasi kana asp\u00e9k sosial \u00e9konomi. Kaopat, dorongan kaum muslim pikeun ngarop\u00e9a sistem pendidikan Islam. Salah sahiji tina kaopat faktor nu kasebut dina sawangan Karel A. Steenbrink mah, nya\u00e9ta anu teu wel\u00e9h jadi sumber inspirasi para \u201cpembaru\u201d Islam pikeun ngalakukeun parobahan Islam di Indon\u00e9sia.\nPungsi Sosial.\nMinangka pungsi sosial, pasantr\u00e9n geus boga peran anu penting di Indon\u00e9sia jeung nagara-nagara lian anu pangeusina r\u00e9a ngagem agama Islam. Alumni pondok pasantr\u00e9n umumna geus sumebar di sakumna wewengkon Indon\u00e9sia. Sababaraha alumnus pasantr\u00e9n og\u00e9 geus boga kiprah di panggung nasional, anu kawentar di antarana:\nTutumbu luar.\nArtikel Pesantren , Portal Nahdlatul Ulama Indonesia&lt;br&gt;Pesantrennet.org, Portal jaringan pesantren Indon\u00e9sia&lt;br&gt;Pesantren UII, Pesantren Universitas Islam Indon\u00e9sia"}
{"id": "32998", "revid": "170", "url": "https://su.wikipedia.org/wiki?curid=32998", "title": "1 Pebruari", "text": ""}
{"id": "32999", "revid": "170", "url": "https://su.wikipedia.org/wiki?curid=32999", "title": "Al-Qur\u2019an", "text": ""}
{"id": "33000", "revid": "15233", "url": "https://su.wikipedia.org/wiki?curid=33000", "title": "Suling", "text": "Suling (Sunda) nya\u00e9ta salah sahiji waditra tiup urang Sunda nu disadakeun ku cara ditiup. Ilaharna dijieun tina awi tamiang. Suling sumebar ampir di sakuliah tatar Sunda umumna di wewengkon Priangan. Biasana suling dipak\u00e9 pikeun mirig lalaguan boh tembang boh kawih.\nUkuran suling nangtukeun luhur handapna sora. Upamana, keur lagu-lagu tembang suling nu digunakeun leuwih panjang antara 58\u201362\u00a0cm (sabab leuwih rendah sorana) ti batan suling keur kawih atawa degung 50\u201358\u00a0cm.\nDina pidangan lian, suling og\u00e9 sok dipak\u00e9 pikeun gending-gending instrum\u00e9ntal kayaning kacapi-suling (Cianjuran) jeung degung klasik.Wangun suling aya dua nya\u00e9ta suling liang genep jeung suling liang opat (suling degung). Nada suling ilaharna laras p\u00e9ntatonis Sunda. Dina kamekaranana, suling miboga wangun jeung laras-laras anyar anu dijieun husus pikeun kabutuhan musikal \"aransemen\" gending, di antarana suling mandalungan, suling sal\u00e9ndro liang opat, suling madenda liang opat, suling wisaya. Aya og\u00e9 suling anu dijieun husus mak\u00e9 tangga nada diatonis atawa Cirebonan.\nWangun lian tina suling nya\u00e9ta bangsing anu boga nada diatonis, ilahar dipak\u00e9 dina kasenian tarling di wewengkon Cirebon jeung Indramayu. Waditra s\u00e9j\u00e9n anu m\u00e9h sarupa wangunna jeung suling sunda di antarana seruling, saluang, suling (Bali). Suling dina klasifikasi alat musik dunya kaasup kana instrumen \"flute\", sub klasifikasi \"wooden/bamboo flute\".\nSuling mod\u00e9rn (Eropa).\nDina basa Inggris suling t\u00e9h disebut \"flute\". Suling kaasup kana anggota kulawarga alat musik tiup kai (kaasup awi). Sora suling anu cirina lemes sarta bisa dihijikeun alat musik lianna kalawan alus. Suling mod\u00e9rn pikeun para ahli mah umumna dijieun tina p\u00e9rak, emas atawa campuran duanana. Lamun suling pikeun keur nu diajar k\u00e9n\u00e9h mah umumna dijieun tina nikel-p\u00e9rak, atawa logam anu disipuh ku p\u00e9rak. Suling kons\u00e9r standar ditala (diset\u00e9m) dina nada C jeung boga ambahan nada 3 oktaf ti mimiti middle C. Tapi, dina sababaraha suling pikeun para ahli mah aya konco tambahan sangkan nepi kana nadaB di handap \"middle C\". Ieu ngandung harti y\u00e9n suling t\u00e9h mangrupa salah sahiji alat musik ork\u00e9s anu luhur (tinggi), iwal \"piccolo\" anu leuwih luhur tibatan suling t\u00e9h. Piccolo nya\u00e9ta suling leutik anu ditala saoktaf luhureun suling kons\u00e9r standar. \nSuling kons\u00e9r mod\u00e9rn t\u00e9h boga r\u00e9a pilihanana. \"Thumb key B-flat\" (diciptakeun jeung ditaratas ku Bricciadi) standar. \"B foot joint\", tapi suling ieu mah mangrupa pilihan \u00e9kstra pikeun mod\u00e9l menengah ka luhur jeung prof\u00e9sional.\nSuling \"open-holed\", og\u00e9 biasa disebut \"French Flute\" (anu dina sababaraha koncina aya liangan ti tengahna, jadi pama\u00e9n kudu nutupan \u00e9ta liang ku ramona) umum dina pama\u00e9n tingkat kons\u00e9r. Tapi sababaraha pama\u00e9n suling (utamana nu dialajar, og\u00e9 sababaraha ahli) leuwih milih \"closed-hole\" plet\u00e9au key. Nu keur dialajar umumna mak\u00e9 alat sawatara keur nutupan \u00e9ta liang nepi ka maran\u00e9hna bisa m\u00e9r\u00e9 nah nempatkeun ramo kalawa pas. \nSababaraha urang percaya y\u00e9n konci \"open-holed\" mah mampuh ngahasilkeun sora anu leuwih harus jeung leuwih jelas dina nada-nada handap.\nSuling kons\u00e9r dina mangsa sam\u00e9m\u00e9h \u00e9ra Klasik (1750) mak\u00e9 Suling Blok sedengekeun dina mangsa sam\u00e9m\u00e9h \u00c9ra Romantis nu dipak\u00e9 t\u00e9h Suling Alb\u00e9rt (Kai hideung liangan dilengkepan ku kl\u00e9p, jeung ti mangsa Romantis (1820) mak\u00e9 suling Boehm (kai hideung atawa logam anu sakab\u00e9hna dilengkepan ku kl\u00e9p, disebut og\u00e9 suling Boehm, sistem Carl Boehm), atawa suling (B. Inggris: flute) wungkul.\nHusus pikeun musik keroncong di Indon\u00e9sia dina mangsa Stambul (1880-1920) mak\u00e9 suling Albert, jeung dina mangsa keroncong abadi (1920-1960) geus mak\u00e9 suling Boehm.\nDong\u00e9ng ngeunaan suling \nSuling dina Dongeng Sunda.\nDina dong\u00e9ng Sunda kacaritakeun lalakon anu nyabit-nyabit suling nya\u00e9ta dong\u00e9ng sakadang kuya jeung sakadang mony\u00e9t. \u00c9ta suling t\u00e9h dijieunna tina tulang maung anu geus hasil ditipu ku sakadang kuya sangkan da\u00e9k asup kana durukan. Tulang sakadang maung tuluy diliangan ku bangbara tuluy di seuseupan ku nyiruan sangkan ngahasilkeun sora anu harus.\nCara Mak\u00e9.\nSikep ma\u00e9nkeun suling nya\u00e9ta bari diuk (sila), suling perenahna di hareup kalawan nangtung (v\u00e9rtikal). Tilu ramo curuk-jajangkung-jariji (biasana) leungeun k\u00e9nca dipak\u00e9 pikeun nutup-muka tilu liang nu di luhur. Ana pon tilu liang di handapeunana ditutup-buka ku tilu ramo katuhu nya\u00e9ta curuk-jajangkung-jariji. Biwir diantelkeun kana suwer lebah tukang, deukeut ceuceut careuh tuluy ditiup sangkan ngahasilkeun sora.\nTiti Laras.\nSuling liang 6.\n \nUmumna, suling liang genep dipak\u00e9 dina tilu laras, nya\u00e9ta laras degung, mad\u00e9nda, jeung sal\u00e9ndro.\nSuling liang 4.\nSuling liang opat biasana digunakeun keur ngiringan lagu dina laras degung.\nTutumbu kaluar.\nhttp://bamboovoices.blogspot.com/&lt;br&gt;\nindotravelers.com &lt;br&gt;\nhttp://id.wikipedia.org/wiki/Suling &lt;br&gt;\nhttp://en.wikipedia.org/wiki/Flute"}
{"id": "33001", "revid": "5265", "url": "https://su.wikipedia.org/wiki?curid=33001", "title": "Galura (kalawarta)", "text": "Galura nya\u00e9ta ngaran salah sahiji kalawarta Sunda nu medal saminggu sakali. Ari wangunna mangrupa tabloid. Di jerona loba medar ngeunaan kabudayaan Sunda, kaasup seni jeung sastra Sunda."}
{"id": "33002", "revid": "25926", "url": "https://su.wikipedia.org/wiki?curid=33002", "title": "Abdullah Mustappa", "text": "Abdullah Mustappa (Garut, 18 Nov 1945) t\u00e9h pangarang, wartawan, kolomnis, boh dina basa Sunda boh dina basa Indonesia. Satutasna namatkeun SD di Garut, anjeunna pindah ka Bandung. Satamatna ti SMA tuluy digaw\u00e9 di lingkungan Departem\u00e9n P &amp; K, tuluy di pausahaan Swasta. Ku sabab minatna kana ngarang kacida ged\u00e9na, nya anjeunna ngahususkeun diri pikeun ngarang, boh fiksi boh non fiksi. Mimiti ngasuh dina majalah Fusi (1971), tuluy jadi kor\u00e9spond\u00e9n majalah Mimbar jeung T\u00e9mpo (1972-1978), laju jadi r\u00e9daktur majalah Mangl\u00e9, nepi ka jadi wakil Pamingpin r\u00e9daksi.\nTaun 1986 anjeunna kaluar ti Mangl\u00e9 pikeun mingpin Penerbit Pustaka Karsa Sunda (1987-1988), sarta digaw\u00e9 jadi r\u00e9daktur di mingguan Galura, kalawarta basa Sunda. Nalika mingpin Pustaka Karsa Sunda, inyana mingpin og\u00e9 Katumbiri, nu medal sabulan sakali.\nDina basa Sunda Abdullah nulis carpon, sajak, artikel, sarta narjamahkeun. Bukuna nu geus medal antarana Lembur Singkur (1979), Nu teu Kungsi Kalisankeun (1985), Si Mata Heulang (salinan b\u00e9bas tina Last of the Mohican karya F. Fenimore Cooper), Mikung (1985), Wirahma Sajak (1985), Sawidak Carita Pondok (antologi carita pon\u00addok Sunda disusun babarengan jeung Karno Kartadibrata jeung Duduh Durahman, 1982), Saratus Sajak Sunda: Pangbag\u00e9a Mie1ing 46 Taun Sajak Sunda, milih jeung jadi editor kumpulan carpon Aam Amilia Panggung Wayang (1992).\nKiwari Abdullah Mustappa sacara maneuh ngeusian rubrik Kaca Tilu dina Majalah Mangl\u00e9."}
{"id": "33003", "revid": "6005", "url": "https://su.wikipedia.org/wiki?curid=33003", "title": "Abdullah Mustapa", "text": ""}
{"id": "33021", "revid": "25926", "url": "https://su.wikipedia.org/wiki?curid=33021", "title": "Nyalaw\u00e9na", "text": "Nyalaw\u00e9na asal kecap tina salaw\u00e9 hartina dua puluh lima. Nyalaw\u00e9 ngandung harti migaw\u00e9 pagaw\u00e9an dina tanggal 25 bulan Islam di wewengkon basisir Apra, Sindangbarang, Kabupat\u00e9n Cianjur.\nDina \u00e9ta mangsa, urang Sindangbarang biasana ngaleut ka muhara walungan di basisir pikeun ngala impun anu keur ngalakukeun migrasi ti laut ka sirah walungan Cisadea. Di basisir wewengkon Sukabumi impun t\u00e9h lumpatna ka muhara Cimandiri, Cisolok, jeung Sukamayana nepi ka walungan Cibareno anu wawatesan jeung Banten. Sam\u00e9m\u00e9h ngarala \u00e9ta impun, diayakeun heula ritual upacara adat minangka wujud hormat ka pangawasa laut kidul nya\u00e9ta Nyi Roro Kidul jeung Si Pacul sangkan meunang panangtayungan jeung hasil lauk nu mucekil.\nIwal ti di Cianjur, kagiatan nyalaw\u00e9na og\u00e9 dilakukeun masarakat basisir Cijayana Kabupat\u00e9n Garut jeung masarakat basisir Palabuan Ratu Kabupat\u00e9n Sukabumi. \nKapercayaan ka Nyi Roro Kidul jeung Si Pacul t\u00e9h geus raket pisan ka masarakat pamayang jeung masarakat basisir pakidulan Cianjur, hususna masarakat Sindangbarang. Ieu kapercayaan t\u00e9h kaasup wewengkon basisir Palabuan Ratu, jeung basisir kidul pulo Jawa umumna. Ieu hal t\u00e9h katingal nalika lumangsungna acara nyalaw\u00e9na rupa-rupa kalangan ilubiung dina \u00e9ta upacara jeung maran\u00e9\u0127na teu wani pikeun ngalakukeun lampah asusila ku sabab numutkeun sekolot mah sing saha anu ngalanggar pantrangan baris ngarandapan kajadian anu teu dipikahayang atawa musibat. \nHasil tina \u00e9ta kapercayaan t\u00e9h nya\u00e9ta boh masarakat boh tamu anu datang ka \u00e9ta upacara teu wanieun ngaganggu tradisi jeung lingkungan alam sabudeureunana.\nPatalina masarakat Cianjur umumna jeung masarakat pakidulan Cianjur hususna kana upacara nyalaw\u00e9na, sacara \u00e9mosional masih leket nepika kiwari. Dina bulan Rajab, Mulud, atawa dina raraga mi\u00e9ling Po\u00e9 Ged\u00e9 Islam t\u00e9h antusias masarakat pikeun daratang kana upacara nyalaw\u00e9na katingal leuwih loba, sabab aya kapercayaan y\u00e9n dina bulan-bulan kasebut maren\u00e9hna baris meunang hasil lauk anu leuwih loba. Rata-rata masarakat nu ilubiung dina kagiatan nyalaw\u00e9na bisa meunang impun kira-kira 5-10 karung anu beuratna kurang leuwih 50 Kg \nSanajan kitu, aya og\u00e9 kapercayaan anu teu bisa leupas nya\u00e9ta y\u00e9n sam\u00e9m\u00e9h upacara nyalaw\u00e9na dilaksanakeun t\u00e9h sam\u00e9n\u00e9hna kudu dilakukeun ritual m\u00e9r\u00e9 susuguh ka Nyi Roro Kidul jeung Si Pacul. "}
{"id": "33025", "revid": "25926", "url": "https://su.wikipedia.org/wiki?curid=33025", "title": "Aan Merd\u00e9ka Permana", "text": "Aan Merd\u00e9ka Permana nya\u00e9ta pangarang dina basa Sunda, lahir di Bandung (16 Nov\u00e9mber, 1950) kungsi diajar basa Jepang di Akademi Bahasa Asing Bandung tapi teu tamat. Sapopo\u00e9na jadi wartawan tabloid Galura. Karanganana basa Sunda mimiti dimuat dina Mangl\u00e9 (1967) tuluy dina Garuda. Kungsi meunang hadiah dina pasanggiri ngarang carita pondok Sunda nu diayakeun ku Yayasan Kudjang Putra, Bandung (1968).\nBuku-bukuna nu basa Sunda nu kungsi medal, r\u00e9r\u00e9ana carita pikeun bacaeun barudak, antarana \"Kedok Tangkor\u00e9k\" (1986), \"Jalma nu Ngarudag Cinta\" (1986), \"Andar-andar Stasion Banjar\" (1986), \"Muru Tanah Harepan\" (1987), \"Nyaba ka Leuweung Sancang\" (1990), \"Tanah Angar di Sebambam\" (1987), \"Paul di Pananjung, Paul di Batukaras\" (1996), \"Si Bedegong\" (1999), \"Silalatu Gunung Salak\" (6 \u00e9pisode, 1999)."}
{"id": "33026", "revid": "31873", "url": "https://su.wikipedia.org/wiki?curid=33026", "title": "Masjid Agung Cianjur", "text": " &lt;ns&gt;0&lt;/ns&gt;\n &lt;revision&gt;\n &lt;parentid&gt;664264&lt;/parentid&gt;\n &lt;timestamp&gt;2024-05-06T10:18:52Z&lt;/timestamp&gt;\n &lt;contributor&gt;\n &lt;username&gt;Riadz16&lt;/username&gt;\n &lt;/contributor&gt;\n &lt;origin&gt;666912&lt;/origin&gt;\n &lt;model&gt;wikitext&lt;/model&gt;\n &lt;format&gt;text/x-wiki&lt;/format&gt;\nMasjid Agung Cianjur nya\u00e9ta masjid jami di Kabupat\u00e9n Cianjur anu perenahna di Jl Siti Jenab 14,Pamoyanan,Cianjur Kode POS 43211. Ieu masjid t\u00e9h kaasup salah sahiji masjid pangkolotna jeung pangged\u00e9na di Jawa Kulon.\nSajarah.\nMasjid Agung Cianjur mimiti diwangung taun 1810 ku warga pangeusi Cianjur anu teu kungsi kacatet ngarana. Pangwangunan Masjid Agung Cianjur ditaratas ku Rad\u00e9n Bod\u00e9dar binti Kangjeng Dalem Sabirudin, Bupati Cianjur nu kaopat kalawan nyangking gelar Rad\u00e9n Adipati Wiratanu Datar IV (R\u00e9gent 1727-1761). Anjeunna ngawakafkeun taneuh di puseur dayeuh Cianjur pikeun ngadegkeun Masjid Agung Cianjur jeung alun-alun hareupeun masjid agung.\nMimitina mah ukuran Masjid Agung Cianjur t\u00e9h leutik pisan, tuluy kira-kira taun 1820, mimiti dirop\u00e9a jeung dilegaan, nu antukna ukuranana jadi 20x20 m\u00b2 atawa 400 m\u00b2. \u00c9ta pagaw\u00e9an ngarop\u00e9a jeung ngalegaan Masjid Agung Cianjur t\u00e9h dilakukeun ku panghulu ged\u00e9, Rad\u00e9n Muhammad Hoesin Bin Sy\u00e9kh Abdullah Rifai panghulu agung mimiti (I), R. Mojanagara binti Dalem Sabirudin. anjeunna nya\u00e9ta incu Dalem Sabirudin. Ana pon Sy\u00e9kh Abdullah Rifai, bapana Muhammad Hoessein teureuh Arab jeung Banten ti katurunan Bayu Suryaningratr.\nNepika kiwari, Masjid Agung Cianjur kungsi ngalaman 7 kali dirop\u00e9a jeung dilegaan, anu awalna ngan 400 m\u00b2 kiwari mah legana 2.500 m\u00b2 . Pangrop\u00e9a total anu m\u00e9akkeun waragad Rp 7,5 M kalawan b\u00e9bas pajak Dimimitian tanggal 2 Agustus 1993 nepika tanggal 1 Januari 1998, nya\u00e9ta dina mangsa bupati Cianjur Drs. H. Eddi Soekardi. Dituluykeun dina mangsa Bupati Cianjur, Drs. H. Harkat Handiamihardja jeung Bupati Cianjur, Ir. H. Wasidi Swastomo, MSi.\nDesain jeung \"stylasina\"madukeun gaya jeung ciri has masjid \"t\u00e9mpo dulu\" kalawan gaya arsit\u00e9ktur mod\u00e9rn anu bisa nampung kira-kira 4.000 urang jamaah.\nMasjid Agung Cianjur anu ngadeg dina taneuh wakaf R. Siti Bod\u00e9dar t\u00e9h, kiwari mangrupa masjid tingkat kabupat\u00e9n pangpunjulna sa-Jjawa Kulon boh dina ngokolakeunana boh dina kaagr\u00e9nganana. Og\u00e9 kacatet y\u00e9n r\u00e9a pajabat jeung mentri nu kungsi nyimpang jeung sholat di ieu masjid t\u00e9h, di antarana anu kungsi jadi khatib sholat Jum\u2019at sam\u00e9m\u00e9h bulan Ramadhan di Masjid Agung Cianjur t\u00e9h nya\u00e9ta Menegpora (Menteri Negara Pemuda dan Olahraga) Adyaksa Dault.\nBituna Gunung Ged\u00e9.\nNalika Gunung Ged\u00e9 bitu taun 1879, Masjid Agung Cianjur og\u00e9 katarajang ku \u00e9ta musibat, nu ngajadikeun wangunanna ancur. Dina \u00e9ta kajadian t\u00e9h aya saurang ulama anu tilar dunya nya\u00e9ta RH Idris Bin RH Muhyi (bapana KRH Muhammad Nuh, saurang ulama ged\u00e9 Cianjur), anu harita dumuk di Kampung Kaum Kidul.\nTaun 1880, ieu masjid t\u00e9h diwangun deui ku RH. Soelaeman, harita anjeunna minangka Panghulu Agung jeung RH. Ma\u2019mun bin RH. Hoessein anu leuwih kawentar ku n\u00e9n\u00e9h Juragan Guru Waas, anu dibantuan ku masarakat Cianjur.\nMasjid Agung tuluy ngalaman parobahan wangun jeung wanguananna dilegaan deui nepi ka legana t\u00e9h 1.032 m2. Taun 1912, nalika masjid umurna 32 taun, dirop\u00e9a jeung dilegaan deui di antarana ku RH Moch Said Panghulu Agung Cianjur, Isa al-Cholid salah saurang guru thor\u00e9kat, RH Tolhah Bin RH Ein al-Cholid jeung H Akiya Bin Darham, penduduk Cianjur katurunan Kudus.\nAnu kaopatkalina dina taun 1950(?) ieu masjid dirop\u00e9a deui jeung dilegaan diluyukeun kana suasana alam merd\u00e9ka anu m\u00e9akkeun waragad Rp 500.000 (lima ratus r\u00e9bu rupia). \u00c9ta waragad t\u00e9h meunang tina bantuan Kementrian Agama RI anu ged\u00e9na Rp 8.000. S\u00e9sana mangrupa swadaya masarakat jeung kas hasil taneuh wakaf.\nAyana masjid agung harita, sok sanajan sababaraha kali ngalaman pangrop\u00e9a sapanjang taun 1950 nepika taun 1974, wangun arsit\u00e9kturna m\u00e9h tetep sarua, nya\u00e9ta wangun suhunan pasagi. Di tengah bagian luhur suhunanna aya menara ged\u00e9 tunggal atawa kubah anu dilapisan ku s\u00e9ng beusi dipulas bodas. Di luhur kubah aya lambang bulan sabit.\nKawentar ku Adzanna.\nBaheula, Masjid Agung Cianjur kawentar ku sora adzanna anu pohara halimpu di luhur menara anu digalindengkeun, di antarana ku muadzin R. Muslihat (suwargi) saurang merebot minangka muadzin maneuh Masjid Agung Cianjur, warga Jalan Bojongm\u00e9ron, Warujajar, jeung RH. Duduh (suwargi) Bagian Keuangan KUA Kabupat\u00e9n Cianjur, warga Jalan Oto Iskandardinata I Bojongh\u00e9rang, Buniwangi.\nSanajan harita can aya adzan wanda Surabaya atawa Yogyakarta, komo deui Mekah di Masjid Agung Cianjur, geuning \u00e9ta galindengna sora adzan ti muadzin nu mimiti t\u00e9h nepika kiwari can aya nu bisa nandingan. Nepika aya urang Banten anu hayang mireng muadzin Masjid Agung Cianjur. Lamun man\u00e9hna r\u00e9k ka Bandung, teu wel\u00e9h nyempetkeun pikeun milu sholat berjamaah di Masjid Agung Cianjur sabari hayang mireng sora adzan R. Muslihat.\nHarita nu kungsi jadi Imam di Masjid Agung di antarana KRH. Ma\u2019sum, KRH Alamah Abdullah Bin Nuh, KRH Abdullah, KH Sholeh all Madani, KRH. Syafei Affandi ti Kaum nu kawentar ku sora murotal na, Al-ustadz RH Sabirudin, KRH Hidayat, RA Soleh. Ana pon m\u00e9r\u00e9 botna, Pa Ita, Pa Owi, Pa Yusuf, Pa Husen. Dituluykeun ku Pa Jamhur, Pa Obe, RD Muhyidin, jeung Mas Yono Sugyanto.\nAktifitas.\nMasjid Agung Cianjur r\u00e9a pisan aktifitas kaagamaanana, ieu hal t\u00e9h iwal ti pikeun nanjeurkeun syiar Islam di wewengkon anu pangeusina mayoritas ngagem Islam. \nJauh tina mangsa kamerd\u00e9kaan RI kira-kira taun 1947 di ieu masjid t\u00e9h diayakeun pangajian umum rutinan unggal ahad isuk kalawan ku mubaligh jeung juru ceramah tunggal.\nKiwari rutin diayakeun pangajian imaroh di Masjid Agung Cianjur ti mimiti kuliah subuh, pangajian umum po\u00e9 ahad jeung rebo kalawan mubaligh bagilir, pangajian pikeun barudak unggal peuting ba\u2019da magrib ku paugas husus, pangajian husus rumaja, pangajian po\u00e9 jumaah sam\u00e9m\u00e9h jeung sabada sholat jum\u2019at jeung pangajian kitab Ihya pikeun para kyai jeung umum unggal salasa isuk-isuk ku sesepuh KHR Abdul Kodir Rozi atawa u Ust Koko.\nUnggal bulan suci Ramadhan, di Masjid Agung Cianjur kagiatan kaagamaan t\u00e9h beuki r\u00e9a di antarana, kagaitan sholat taraw\u00e9h, tadarus Al-Qur\u2019an, Kultum (Kuliah tujuh menit), unggal sabada sholat fardu lima waktu, kuliah subuh. Aya og\u00e9 pangjian ibu-ibu jeung bapa-bapa saminggu sakali rutin, sanlat (pasantr\u00e9n kilat), anu dilaksanakeun ku Ikatan Remaja Masjid Agung Cianjur. Iwal ti \u00e9ta, nyuguhkeun ta\u2019jil ka jalma-jalma anu keur nyaba nalika mangsa buka puasa, jrrd.\nNu kungsi ngeusi ceramah sam\u00e9m\u00e9h mangsa kamerd\u00e9kaan.\nKH Syatibi Gentur Warungkondang, KHR Muhammad Nuh Kaum Kidul Cianjur, KRH Isa Al-Kholidi Gedong Asem Cianjur guru Thoreqat, KHR Marjuki Bojongherang, akina KHR Abdul Halim Ketua MUI Cianjur kiwari, KH Musthofa (Mama Kandang Sapi Karangtengah) KHR Turo Sindanglaka Karangtengah.\nUlama-ulama Cianjur sabada mangsa kamerd\u00e9kaan.\nKH Mustofa Maleber Karangtengah, KHR Sudja\u2019i Ciharashas Cilaku KH Abdul Qodir Gentur Warungkondang K Mualmi Z Irigasi Cibeber Ketua MUI Cianjur sam\u00e9m\u00e9h jeung sabada orde baru, KH Zein Abdul Somad (Mama Gelar), KRH Soleh A Pasar\u00e9an Cianjur jrrd. ."}
{"id": "33030", "revid": "25926", "url": "https://su.wikipedia.org/wiki?curid=33030", "title": "R.A.A. Wiranatakusumah V", "text": "Raden Adipati Aria Muharam Wiranatakusumah (lahir di Bandung, 28 Nop\u00e9mber 1888, pupus 22 Januari 1965). Bupati Bandung, Menteri Dalam Negeri nu munggaran di R\u00e9publik Indon\u00e9sia, Ketua D\u00e9wan Pertimbangan Agung nu munggaran. Leuwih dipikawanoh ku sebutan Dalem Haji.\nBabad Salira.\nAnjeunna t\u00e9h putra Adipati Kusumahdilaga, bupati Bandung ka-9 (1874-1893) jeung Rad\u00e9n Ayu Sukarsih. Ngaran leutikna mah Aom Muharam. Nalika umur lima taun, ramana ngantunkeun. Anjeunna tuluy dirorok ku ibuna nepi ka umur salapan taun. Nalika dikantun ramana, ditunjuk tiluan pikeun jadi walina, nya\u00e9ta R. Martanagara (Bupati Bandung), R. Ardinagara (Jaksa Bandung), dan Suriadiningrat (Camat Cilokotot/Cimahi).\nNalika yuswana salapan taun, Muharam dititipkeun ka kulawarga Adams turta meunang atikan Barat. Sakola formal nu kungsi disuprih nya\u00e9ta ELS (1901), laju neruskeun ka OSVIA nepi ka kelas III, saterusna ku pangjurung Dr. Snouck Hurgronje, dina taun 1904 anjeunna pindah ka HBS atawa Gymnasium Willem III di Batavia turta meunang gelar diploma dina taun 1910. Riwayat atikanana sakab\u00e9hna di Bandung.\nNasionalismeu Wiranatakusumah.\nWiranatakusumah kungsi jadi wali nagara Pasundan. Ieu hal ngabalukarkeun dirina teu meunang pangaku minangka nasionalis. Padahal, d\u00e9klarasi nagara pasundan t\u00e9h sa\u00e9stuna aya dua. Nu Kahiji, nagara Pasundan nu diproklamasikeun ku part\u00e9y Rakyat Pasundan (PRP) tanggal 4 M\u00e9i 1947, di Alun-alun Bandung. Harita, Rad\u00e9n Mohammad Soeria Kartalegawa jadi pr\u00e9sid\u00e9n, jeung dr. Rad\u00e9n Koestomo jadi kabinetsformateur. Nya ieu nagara pasundan anu ngad\u00e9klarasikeun dirina misahkeun ti nagara R\u00e9publik Indon\u00e9sia. Sanajan meunang pangrojong Walanda, t\u00e9t\u00e9la umurna henteu panjang.\nKadua, nagara Pasundan nu dibentuk dumasar tilu kali Konf\u00e9r\u00e9nsi Jawa Barat nya\u00e9ta Dina tanggal 12-19 Oktober 1947, 16-20 D\u00e9s\u00e9mber 1947, jeung 23 P\u00e9bruari-5 Maret 1948. Numutkeun sajarawan Agus Mulyana, dina \u00e9ta konf\u00e9r\u00e9nsi t\u00e9h aya tilu kubu, nya\u00e9ta F\u00e9deralis nu hayang ngadegkeun nagara di Jawa Barat sarta papisah ti RI, R\u00e9publiken nu teu mikahayang ngadegkeun nagara di Jawa Barat nu misah ti RI, jeung anu n\u00e9tral nu nungguan naha mihak F\u00e9deralis atawa R\u00e9publiken.\nSanggeus dua kali \"deadlock\", konf\u00e9r\u00e9nsi katilu antukna milih Wiranatakusumah nu diusulkeu ku faksi R\u00e9publiken jadi wali nagara. Anjeunna ng\u00e9l\u00e9hkeun Hilman Djajadiningrat nu diusulkeun ku faksi F\u00e9deralis.\nKana nagara Pasundan nu kahiji, Wiranatakusumah katut kulawargana nolak pisan. Samalah ka wartawan Antara yang nu satuluyna dimuat dina Soeloeh Ra`jat, 8 Mei 1947, Wiranatakusumah n\u00e9t\u00e9lakeun, \"\u201cAksi Pasundan itu tidak berdasar atas riwayat sebagai perjuangan untuk kemerdekaan Indonesia\u2026. Rakyat Pasundan di daerah-daerah yang diduduki oleh orang-orang Belanda dipaksa supaya menjadi anggota Partai Rakyat Pasundan. Aksi itu bertentangan dengan demokrasi dan peraturan-peraturan pokok persetujuan Linggarjati. Dipandang dari sudut ekonomi, adalah tak mungkin untuk mendirikan suatu negara Pasundan yang berdiri sendiri.\u201d\"\nWiranatakusumah jeung Islam.\nKaislaman Wiranatakusumah katang\u00e9n pisan nalika anjeunna mulih ti Mekkah satutas ibadah haji. Sanggeus mulang ti tanah suci, anjeunna teu wel\u00e9h mak\u00e9 pak\u00e9an saperti urang Arab nalika r\u00e9k solat Juma'ah. Di lingkungan kadaleman Bandung og\u00e9 anjeunna nyieun hiji rohangan anu niru-niru wangunan di Arab. Saban waktu buka puasa atawa saur dina bulan Romadon, Dalem Haji ngagedurkeun meriem kawas di Arab deuih. Sajaba ti \u00e9ta, anjeunna og\u00e9 naratas ide pikeun ngadegkeun masjid raya di Bandung nu dingaranan Quwwatul Islam, samalah kungsi mesen rarancang gambarna ka Sukarno, hanjakal rarancangna t\u00e9h teu tinekanan.\nSa\u00e9stuna sam\u00e9m\u00e9h munggah haji og\u00e9 anjeunna t\u00e9h geus deukeut jeung para tokoh ulama ti Cianjur nalika anjeunna nyekel kalungguhan minangka Bupati Cianjur, saperti jeung K.H. R. Muhammad Isa Al-Kholidi. Nalika Wiranatakusumah nyekel kalungguhan Bupati Bandung kitu deuih, anjeunna dalit jeung panghulu Bandung nu kawentar, Haji Hasan Mustapa (1852-1930).\nTapi di antara nu disebut di luhur, bukti nu paling nembrak mah ngaliwatan buku-bukuna nu dihasilkeun satutas anjeunna munggah haji, di antarana:\nWiranatakusumah jeung Tembang Sunda Cianjuran.\nWiranatakusumah V og\u00e9 kacida micintana kana seni Sunda, utamana seni mamaos Cianjuran. Nalika jeneng jadi Bupati Cianjur (1912-1920) Wiranatakusumah V kaasup bupati nu kacida ngaapr\u00e9siasina kana seni.. Di Pendopo Cianjur, anjeunna teu wel\u00e9h magelarkeun pintonan seni degung. Dina mangsa pamar\u00e9ntahanana, di Cianjur geus nyampak pakakas degung nu dingaranan Pamagersari.\nAnjeunna og\u00e9 nu nyumebarkeun seni mamaos ka luar padaleman. Padahal sam\u00e9m\u00e9hna mah seni mamaos ukur jadi kalangenan di lingkungan padaleman ba\u00e9. Nu kapapanc\u00e9nan nyumebarkeunna t\u00e9h nya\u00e9ta R. \u00c9c\u00e9 Majid, ahli tembang kahot ti Cianjur. Nya Wiranatakusumah anu mekarkeun seni mamaos cianjuran nepi ka wewengkon Bandung jeung Priangan.\nCop\u00e9lna aya dua kajadian anu nuduhkeun y\u00e9n anjeunna t\u00e9h mangrupa bupati anu apr\u00e9siasina luhung kana seni. Kahiji, nalika taun 1920 anjeunna ngaboyong waditra degung Pamagersari ka Bandung katut para nayagana. Para geged\u00e9n jeung masarakat di lingkungan pendopo r\u00e9a nu kataji tur hayang bisa ma\u00e9nkeun gamelan degung. Ku kituna, Wiranatakusumah V mar\u00e9ntahkeun nyieun waditra degung anu anyar, nu dingaranan Purbasasaka. Nya degung Purbasasaka \u00e9ta nu digunakeun jadi musik pangiring dina Film munggaran di Indon\u00e9sia, Loetoeng Kasaroeng t\u00e9h.\nSajaba ti ngaboyong gamelan sapuratina t\u00e9h, anjeunna og\u00e9 ngaboyong R. \u00c9c\u00e9 Majid deuih. Ieu t\u00e9h mangrupa strategi anjeunna dina raraga mekarkeun seni mamaos di Wilayah Bandung jeung wewengkon Priangan s\u00e9j\u00e9nna.\nPangaruhna og\u00e9 nepi ka luareun Bandung deuih. Nya anjeunna nu jadi pokal dina mintonkeun seni mamaos ka para bupati s\u00e9j\u00e9nna di Indon\u00e9sia nalika lumangsung acara Regenten Konperentie taun 1930 di Jakarta. Sajaba ti \u00e9ta, anjeunna og\u00e9 jadi sponsor r\u00e9kaman seni mamaos, seni degung, seni wayang gol\u00e9k, jeung orkes degung dina piringan hitam Od\u00e9on taun 1920-an.\nTutup yuswa.\nSaacan anjeunna ngantunkeun, anjeunna kungsi ngajabat jadi dos\u00e9n di Universitas Merdeka. Sam\u00e9m\u00e9hna aktif og\u00e9 di pulitik ngaliwatan PSII (part\u00e9y Syarikat Islam Indon\u00e9sia) sarta kungsu kapilih jadi anggota Konstituanteu. Anjeunna tutup yuswa kaping 22 Januari taun 1965 dina yuswa 77 taun."}
{"id": "33040", "revid": "25926", "url": "https://su.wikipedia.org/wiki?curid=33040", "title": "Id\u00e9ntifikasi DNA", "text": "T\u00e9s DNA atawa id\u00e9ntifikasi DNA nya\u00e9ta t\u00e9hnik dina \u00e9lmu forensik pikeun mikawanoh atawa nganyahokeun hiji jalma dumasar kana profil DNAna. Profil DNA dipidangkeun dina bentuk angka-angka anu bisa og\u00e9 dipak\u00e9 salaku id\u00e9ntitas hiji jalma. Ilaharna, t\u00e9s DNA dipak\u00e9 pikeun kaperluan panalungtikan kajadian kriminal atawa pikeun nangtukeun pancakaki (hubungan kolot-budak, dulur sabapa, jsb.\nNajan 99,9% tina runtuyan DNA manusa sarua, sabagian leutikna anu b\u00e9da bisa dipak\u00e9 pikeun ngab\u00e9dakeun hiji jalma ti jalma s\u00e9j\u00e9n, iwal dina kajadian jalma nu kembar siam (monozigot). Profil DNA ngagunakeun runtuyan nu diulang nu ged\u00e9 karagamanana nu disebut \"variable number tandem repeats\" (VNTR), utamana \"short tandem repeats\" (STR). Najan al\u00e9l-al\u00e9l lokus VNTR antara jalma-jalma nu deukeut duduluranana mirip, tapi ampir teu mungkin sarua.\nT\u00e9hnik nguji profil DNA munggaran dilaporkeun taun 1984 ku Sir Alec Jeffreys ti Universitas Leicester di Inggris anu kiwari dijadikeun dasar pikeun sababaraha datab\u00e9s DNA nasional. T\u00e9hnik Dr. Jeffreys mimiti dijual taun 1987 ku Imperial Chemical Industries (ICI), anu ngadegkeun puseur uji getih di Inggris."}
{"id": "33041", "revid": "3", "url": "https://su.wikipedia.org/wiki?curid=33041", "title": "Tes DNA", "text": " &lt;ns&gt;0&lt;/ns&gt;\n &lt;revision&gt;\n &lt;timestamp&gt;2011-08-10T14:57:20Z&lt;/timestamp&gt;\n &lt;contributor&gt;\n &lt;username&gt;Kumincir&lt;/username&gt;\n &lt;/contributor&gt;\n &lt;comment&gt;mindahkeun Tes DNA ka Id\u00e9ntifikasi DNA&lt;/comment&gt;\n &lt;origin&gt;306724&lt;/origin&gt;\n &lt;model&gt;wikitext&lt;/model&gt;\n &lt;format&gt;text/x-wiki&lt;/format&gt;"}
{"id": "33043", "revid": "10846", "url": "https://su.wikipedia.org/wiki?curid=33043", "title": "Babad Astana", "text": "Babad Astana nya\u00e9ta upacara tradisional dina raraga meresihkeun lingkungan nu aya di sabudeureun makam karamat Dalem Cikundul. Ieu upacara t\u00e9h dilaksanakeun unggal 15 po\u00e9 sam\u00e9m\u00e9h bulan Ramadhan jeung 15 po\u00e9 sam\u00e9m\u00e9h Idul Fitri anu dipigaw\u00e9 ku masarakat sabudeureun makam Dalem Cikundul, Kampung Majalaja, d\u00e9sa Cijagang, kacamatan Cikalongkulon kabupat\u00e9n Cianjur.\nTujuan.\nMaksud jeung tujuan diayakeunna ieu tradisi Babad Astana t\u00e9h iwal ngan saukur meresihkeun makam Dalem Cikundul jeung makam umum tina babalaan kayaning runtah, jukut, eurih, jsb. Sakumna jukut liar anu tumuwuh di sabudeureun makam dib\u00e9r\u00e9sihkeun, og\u00e9 tatangkalan nu baradag dirapihkeun jeung dipelakan ku tangkal anyar sangkan tuluy katingali b\u00e9r\u00e9sih jeung h\u00e9jo.\nDina ngalaksanakeunana diatur ku pangurus makam, masarakat mah ngan saukur ngaleut marawa pakakas sorangan pikeun beb\u00e9r\u00e9sih tuluy diarahkeunana mah ku pangurus makam. Ieu kagiatan t\u00e9h dipigaw\u00e9 ampir sapo\u00e9 jeput nepika makam katingali b\u00e9r\u00e9sih."}
{"id": "33044", "revid": "6044", "url": "https://su.wikipedia.org/wiki?curid=33044", "title": "Beberesih Cikahuripan", "text": "Beb\u00e9r\u00e9sih Cikahuripan nya\u00e9ta upacara tradisional anu diayakeun pikeun meresihkeun sumber cinyusu Cikahuripan jeung Cikajayaan anu aya di sabudeureun makam Dalem Cikundul, kacamatan Cikalongkulon, Kabupat\u00e9n Cianjur\nCikahuripan nya\u00e9ta salah sahiji cinyusu anu aya di sabudeureun makam Dalem Cikundul, anu ngandung harti y\u00e9n \u00e9ta cai t\u00e9h nya\u00e9ta cai pikeun kahirupan keur sakuma warga anu biasa mak\u00e9 \u00e9ta cai. Ceuk b\u00e9ja,Cikahuripan t\u00e9h salah sahiji cinyusu nu sok dipak\u00e9 ku Dalem Cikundul iwal ti cinyusu nu s\u00e9j\u00e9nna kayaning, cinyusu Cijagang, cinyusu Cikajayaan, cinyusu Cikaasihan. Teu pati jauh ti cinyusu Cikahuripan aya deui cinyusu nya\u00e9a Cikajayaan, anu ngandung harti pikeun meunangkeun kajayaan.\n\u00c9ta dua cinyusu t\u00e9h unggal 15 po\u00e9 sam\u00e9m\u00e9h bulan Ramadhan jeung 15 po\u00e9 sam\u00e9m\u00e9h Idul Fitri sok dib\u00e9r\u00e9sikeun ku kulawarga kunc\u00e9n kalawan mak\u00e9 upacara tradisional. Maksud ieu upacara t\u00e9h iwal ti pikeun ngajaga jeung ngab\u00e9r\u00e9sihkeun sumber cinyusu tina kokotor runtah, jukut, jeung leutakanu aya di sabudeureun \u00e9ta cinyusu.\nDina ngalaksanakeunana, sam\u00e9m\u00e9h atawa sabada ngab\u00e9r\u00e9sihan \u00e9ta cinyusu diayakeun sukuran au diluluguan ku kunc\u00e9n. Ilaharna dina acara sukuran sok diayakeun susuguh pikeun didahar babarengan jeung kulawarga, biasana mangrupa suguhan sangu tumpeng jeung deungeunna, og\u00e9 lalab-lalaban."}
{"id": "33045", "revid": "15233", "url": "https://su.wikipedia.org/wiki?curid=33045", "title": "Mitembeyan Pan\u00e9n Par\u00e9", "text": "Mitembeyan Pan\u00e9n Par\u00e9 nya\u00e9ta salah sahiji upacara tradisional nu diayakeun ku masarakat patani di kampung Bojongsari, d\u00e9sa Pagelaran, Kacamatan Pagelaran, kabupat\u00e9n Cianjur.\nIeu upacara t\u00e9h diayakeun nalika sam\u00e9m\u00e9h ngamimitian ngala par\u00e9 di sawah minangka ungkapan rasa sukur kana ni;mat anu dib\u00e9r\u00e9 mangrupa hasil pan\u00e9n anu baris dipetik, jeung pikeun panghormatan jeung susuguh ka d\u00e9wi par\u00e9 nya\u00e9ta Nyi Pohaci Sanghyang Sri. Ieu upacara t\u00e9h husus dilaksanakeun kunu boga sawah kalawan mapatkeun du\u2019a miharep b\u00e9r\u00e9kah anu dib\u00e9r\u00e9 kana par\u00e9 anu baris dipan\u00e9n. Upacara ieu diayakeun di sawah t\u00e9mpat par\u00e9 baris dipan\u00e9n jeung di imah nu boga sawahna.\nKalengkepan anu ilahar dipak\u00e9 atawa diayakeun dina ieu upacara t\u00e9h di antarana: rurujakeun, seureuh, sisir, tali bo\u00e9h, kembang tujuh rupa, kopi, kaca eunteung, puncak manik (congcot tumpeng), parupuyan, menyan, jeung minyak seungit."}
{"id": "33048", "revid": "15233", "url": "https://su.wikipedia.org/wiki?curid=33048", "title": "R.A.A. Kusumaningrat", "text": "Rad\u00e9n Aria Adipati Koesoemaningrat, bupati Cianjur (1834-1862) nu ged\u00e9 jasana dina mekarkeun Tembang Sunda.. Sok disebut og\u00e9 Dalem Pancaniti ku sabab mindeng menekung tafakur di pancaniti. Ngaran keur leutikna mah R.Hasan.. Ti leuleutik diajar pantun jeung degung ka R.Wasitareja. Nya anjeunna nu mimiti nyipta wanda dina Cianjuran, saperti wanda papantunan tina hasil kr\u00e9asina kana seni pantun, wanda dedegungan (hasil kr\u00e9asina tina degung), jejemplangan (hasil kr\u00e9asi tina lagu-lagu jemplang), jeung rarancagan (hasil kr\u00e9asi tina lagu-lagu rancag).\nKacapi Dalem Pancaniti dingaranan Nyi Guling putih, turta dianggap mibanda kakuatan magis. Dina waktu-waktu nu tangtu, saban minggu sok diayakeun riungan para seniman di ruangan pancaniti, nepi ka kasenian, utamana seni mamaos, bisa mekar tur nerekab saparahiangan.\nSajaba ti panaratas tembang Sunda, anjeunna og\u00e9 produktif nulis, samalah karyana Kamus Melayu Sunda bisa dianggap minangka kamus Melayu Sunda munggaran anu ditulis ku pribumi (urang Sunda)."}
{"id": "33049", "revid": "29382", "url": "https://su.wikipedia.org/wiki?curid=33049", "title": "Jan Laurens Andries Brandes", "text": "Jan Laurens Andries Brandes atawa J.L.A. Brandes (lahir di Rotterdam, 13 Januari 1857 \u2013 tilar dunya di Batavia, 26 Juni 1905 dina umur 48 taun), filolog (ahli basa kuno), kolektor barang kuno, jeung leksikografer (panyusun kamus) urang Walanda nu neundeun minat nu ged\u00e9 kana kabudayaan Nusantara, kaasup Sunda.\nKacida produktifna nulis ngeunaan kabudayaan Nusantara. Inyana og\u00e9 anu nimu naskah Kakawin Nagarakrtagama, salah sahiji naskah (manuskrip) penting ngeunaan sajarah Nusantara, di Pura Cakranegara, Lombok dina taun 1894. Ratusan kol\u00e9ksi naskahna kiwari diteundeun di Perpustakaan Nasional RI. \u00c9ta gundukan kol\u00e9ksina t\u00e9h dikodeuan BR atawa singgetan tina Brandes.\nBrandes tilar dunya dina umur anu ngora k\u00e9n\u00e9h, nya\u00e9ta dina umur 48 taun. Inyana tilar dunya nalika nyekel kalungguhan minangka ketua \"Commissie in Nederlandsch Indie voor Oudheidkundige Onderzoek op Java en Madoera\" (Komisi Hindia Walanda pikeun Panalungtikan Ark\u00e9ologi di Jawa jeung Madura), nya\u00e9ta cikal bakal ti Dinas Purbakala jeung Pusat Penelitian Ark\u00e9ologi di Indonesia.\nKarya-karyana.\nKarya-karyana dina wangun tulisan mah aya ratusan, tapi nu husus aya patalina jeung kabudayaan Sunda mah di antarana:"}
{"id": "33050", "revid": "25926", "url": "https://su.wikipedia.org/wiki?curid=33050", "title": "Pendopo Kabupat\u00e9n Cianjur", "text": "Pendopo Kabupat\u00e9n Cianjur nya\u00e9ta puseur pamar\u00e9ntahan Kabupat\u00e9n Cianjur anu perenahna di Jalan Siti J\u00e9nab. Sacara administratif asup ka wewengkon kampung Kebon Kembang, kalurahan Pamoyanan, kacamatan Cianjur.\nPendopo dikubeng ku opat jalur jalan raya jeung dina ar\u00e9a anu sarua t\u00e9h aya sababaraha hiji wanguan pamar\u00e9ntahan s\u00e9j\u00e9nna. Pendopo perenahna di lingkungan pakotaan jeung mangrupa puseur dayeuh Cianjur. Di bagian hareupna aya alun-alun, Masjid Agung Cianjur jeung salah sahiji situs anu kawilang penting dina riwayat dipilihna \u00e9ta wewengkon minangka kota, nya\u00e9ta cinyusu anu katelah Pangguyangan Badak Putih.\nPendopo nya\u00e9ta salah sahiji wangunan paling penting dina sajarah hiji dayeuh puseur pamar\u00e9ntahan, saperti Kabupat\u00e9n Cianjur. Kiwari Pendopo geus jadi kompl\u00e9ks wangunan ku sabab geus r\u00e9a wangunan s\u00e9j\u00e9nna. \u00c9ta kompl\u00e9ks t\u00e9h ngandung sababaraha titinggal budaya mangsa baheula iwal ti \u00e9ta wangunan pendopona sorangan.\nWangunan pendopo diwangun kira-kira dina taun 1780 sabada wangunan nu sam\u00e9m\u00e9hna ancur akibat lini dia taun 1779. Wangunan pendopo t\u00e9h nyanghareup ka kal\u00e9reun jalan raya. Sacara umum ieu wangunan t\u00e9h mangrupa wangunan perman\u00e9n kalawan diwuwuhan ku gaya wangunan lokal jeung \u00c9ropa. Dina bagian hareup wangunan aya tepas jeung tihang-tihang gaya \u00c9ropa, panto jeung jand\u00e9la anu ukuranana badag. Hateupna dijieun tina kent\u00e9ng jeung disusun.\nDi bagian tukang aya balong jeung dua buyung jeung batu nangtung. Buyung nya\u00e9ta wangunan nu gorowong tengahna jangkungna kira-kira 70\u00a0cm jeung wangunna sarupa kuncup kembang. Iwal ti \u00e9ta di bagian hareup kompl\u00e9ks pendopo og\u00e9 bisa kapanggih loc\u00e9ng logam anu cukup badag nu aya angka taunan 1774. \u00c9ta loc\u00e9ng t\u00e9h digantungkeun dina tihang nu dijieun tina beton."}
{"id": "33054", "revid": "15233", "url": "https://su.wikipedia.org/wiki?curid=33054", "title": "Al Jumuah", "text": "Surah Al-jumu\u2019ah (basa Arab:\u0627\u0644\u062c\u0645\u0639\u0629) nya\u00e9ta surah ke-62 dina Al Qur'an. Surah ieu kagolongkeun surah Madaniyah anu diwangun ku 11 ayat. Dingaranan Al Jumu\u2019ah anu hartina \"po\u00e9 jumaah\" dicokot tina kecap Al Jumu\u2019ah anu aya dina ayat ka-9 surat ieu.\nEusi Kandungan ayat 9-10.\nMaksudna, lamun imam na\u00e9k mimbar sarta muazzin geus azan dina po\u00e9 jumaah, mangka kaum muslimin kudu geura nedunan panggero muazzin \u00e9ta sarta ninggalkeun kab\u00e9h urusanana.\nTafsirna, panggero Alloh ka jalma-jalma nu ariman atawa umat Islam anu geus minuhan sarat-sarat minangka mukallaf pikeun ngalaksanakeun solat jumaah umat Islam diwajibkeun pikeun ninggalkeun sagala urusanana, kawas nungtut \u00e9lmu sarta jual beuli. Umat Islam anu minuhan panggero Alloh kasebut tangtu baris nampa r\u00e9a hikmah.\nUmat Islam anu geus r\u00e9ngs\u00e9 ngalakukeun solat diparentahkeun ku Alloh pikeun usaha atawa digaw\u00e9 sangkan nampa karunia-Na, kawas \u00e9lmu pangaweruh, harta banda, kas\u00e9hatan sarta nu s\u00e9j\u00e9n-s\u00e9j\u00e9nna. Di mana wa\u00e9 sarta iraha wa\u00e9 jeung naon wa\u00e9 nu dipigawe ku kaum muslimin, maran\u00e9hanana ditungtut ku agamana supayah inget ka Alloh. Nujul kana ayat 9-10, umat Islam dipar\u00e9ntahkeun ku agamana supayah disiplin dina ngalakonan ibadah wajib kawas solat, sarta kudu giat usaha atawa digaw\u00e9 luyu jeung papagon Islam kawas digaw\u00e9 nu bener sarta diajar nu soson-soson. Syamsuri, 2004: 25\nSajaba eusi par\u00e9ntah pikeun ngalaksanakeun solat juamah ieu surah og\u00e9 mar\u00e9ntahkeun sakab\u00e9h umat Islam pikeun usaha atawa digaw\u00e9 n\u00e9angan rejeki minangka karunia Alloh SWT. Surah ieu mar\u00e9ntahkeun manusa pikeun nyaimbangkeun kahirupan di dunya jeung persiapan kahirupan di ah\u00e9rat jaga. Carana, sajaba kudu ngalaksanakeun ibadah, og\u00e9 kudu get\u00e9n digaw\u00e9 minuhan kaperluan hirup. Bachrul Ilmy, 2006: 15"}
{"id": "33056", "revid": "15233", "url": "https://su.wikipedia.org/wiki?curid=33056", "title": "Makam Dalem Cikundul", "text": "Makam Dalem Cikundul perenahna di Kampung Majalaya, D\u00e9sa Cijagang, Kacamatan Cikalongkulon, kabupat\u00e9n Cianjur. Pikeun ngajugjug ka ieu patempatan kawilang gampang. Jalan aspal geus nepi ka ieu d\u00e9sa. Sacara Astronomis ieu makam t\u00e9h perenahna dina koordinat 06\u00b042 02 LS jeung 107\u00b010 52,8 BT.\nIeu makam anu kawilang r\u00e9a didatangan kunu jarah t\u00e9h perenahna di luhureun Pasir Gajah. \u00c9ta pasir t\u00e9h diheumpit ku kamalirna walungan Cikalong di lebah kulon jeung kidulna, lebah w\u00e9tan mangrupa taneuh tegal, ana pon lebah kal\u00e9rna nya\u00e9ta leuweung. Iwal ti makam inohong utama, di lebah handapeunana og\u00e9 r\u00e9a makam s\u00e9j\u00e9nna. Ieu kompl\u00e9k makam t\u00e9h m\u00e9h ngahiji jeung padumukan warga d\u00e9sa kalawan ngan saukur dipisahkeun ku walungan Cikalong.\nKompl\u00e9k makam kungsi ngalaman sababaraha kali pangrop\u00e9a. Pangrop\u00e9a pamungkas dilakukeun dina taun 1984 ku Moeslim Thah\u00e9r, saurang anggota DPA. Kompl\u00e9ks makam manjang ti kidul ka kal\u00e9r dikubeng ku pager. Topografi di sabudeureun kompl\u00e9ks makam nya\u00e9ta teu rata kalawan kompl\u00e9ks makamna d\u00e9ngd\u00e9k/miring, beuki ka kal\u00e9r beuki luhur. Di lebah handapna aya pos pangurus makam, gapura jeung masjid. Ti pos ieu nu jarah tuluy ka makam Dalem Cikundul ngaliwatan jalan t\u00e9t\u00e9cl\u00e9an anu dibagi jadi dua bag\u00e9an/jalur anu dipisahkeun ku pangwates tina beusi, pikeun misahkeun jalur lalaki jeung aw\u00e9w\u00e9. Di sisi katuhu t\u00e9t\u00e9cl\u00e9an jalan ieu t\u00e9h r\u00e9a makam nepi ka bag\u00e9an puncak.\nDi puncakna aya wangunan cungkup/suhunan perman\u00e9n nu wangunna pasagi rada ged\u00e9 nyanghareup ka kidul anu eusina makam Dalem Cikundul. Ieu wangunan t\u00e9h dibagi jadi dua nya\u00e9ta tepas jeung wangunan utama. Wangunan utama dilengkepan ku dua panto.Panto di lebah w\u00e9tan pikeun aw\u00e9w\u00e9, anapon panto di lebah kulon pikeun lalaki. Di jero rohangan og\u00e9 dibagi deui ku tembok nu jangkungna 1 m\u00e9ter pikeun misahkeun aw\u00e9w\u00e9 jeung lalaki.\nDi tengah rohangan utama nyampak makam Dalem Cikundul. Ieu makam t\u00e9h dikurilingan ku pager teralis kalawan dilengkepan ku panto di sisi lebah kulon. Makamna ditutupan ku lawon bodas, og\u00e9 dua nisanna pikeun nandakeun makam. Ieu makam t\u00e9h pohara dikeramatkeunana nu antukna patugas pangurus makam teu wani muka lawon bodas nu mungkus \u00e9ta nisan/tutunggul. "}
{"id": "33058", "revid": "25926", "url": "https://su.wikipedia.org/wiki?curid=33058", "title": "Kebon Raya Bogor", "text": "Kebon Raya Bogor nya\u00e9ta musieum hirup kalawan kol\u00e9ksi pepelakan panglengkapna sadunya, nu perenahna di Kota Bogor. Ku euyeubna kol\u00e9ksi botani, jadi tempat dongdonan pariwisata. Kol\u00e9ksi botanina ngawengku 3504 rupa pepelakan, 3142 sp\u00e9simen angkr\u00e9k tina 442 wanda jeung 89 marga. \nSajarah.\nSacara resmi ngadegna tanggal 18 M\u00e9i 1817. Sam\u00e9m\u00e9hna mah (1811-1816), mangrupa taman Istana Bogor nu dijieun ku Sir Thomas Stamford Raffl\u00e9s mangsa inyana jadi L\u00e9tnan Gubernur Jenderal Inggris pikeun Indon\u00e9sia. Harita Raffl\u00e9s ngahaja ngadatangkeun dua ahli kebon ti Kebun Raya Kew ti London. \nMimitina mah dingaranan \"s'Lands Plantentuin\". Sanggeus balik deui ka pamar\u00e9ntahan Walanda, nu nguruskeun kebonna ditangkes ku Casper Georg Carl Reinwardt, urang J\u00e9rman anu pindah ka Amsterdam tur diangkat jadi dir\u00e9kturna nu munggaran (1817-1822). Salila kapangurusanana, Reinwardt geus melak leuwih kurang 900 rupa pepelakan. Dina taun 1830, Johannes Elias Teijsman, panata kebon urang Walanda nu jadi kuratorna, m\u00e9akkeun waktu m\u00e9h lima puluh taun pikeun mekarkeun kebon raya Bogor. Teijsman ngarop\u00e9a deui pola tanam dumasar s\u00e9l\u00e9r taksonomina. Ku jasa-jasana ngarop\u00e9a Kebon Raya Bogor ieu, Tiejsman dib\u00e9r\u00e9 pangaj\u00e9n mangrupa tugu di Taman Tijsman jeung 4 sp\u00e9si\u00e9s tangkal jati jeung verbena ti marga \"Teijsmaniodendron,\" dicokot tina aran Tiejsman. \nKabeungharan Kol\u00e9ksi.\nDATA KOL\u00c9KSI KEBON RAYA BOGOR PER-D\u00c9S\u00c9MBER 2018\nFamily : 231\nGenus : 1.202\nSpecies : 3.156\nSpecimen : 12.141\nDATA KOL\u00c9KSI ANGGR\u00c9K KEBON RAYA BOGOR PER-AGUSTUS 2015\nFamily : -\nGenus : 106\nSpesies : 572\nSpecimen : 6.169"}
{"id": "33066", "revid": "15233", "url": "https://su.wikipedia.org/wiki?curid=33066", "title": "Caturtunggal, D\u00e9pok, Sl\u00e9man", "text": "Caturtunggal nya\u00e9ta salah sahiji d\u00e9sa di Kacamatan D\u00e9pok, Kabupat\u00e9n Sl\u00e9man, Propinsi Yogyakarta, Indon\u00e9sia. d\u00e9sa Caturtunggal perenahna aya dina 7\u00ba46\u201948\u201d LK, jeung 110\u00ba23\u201945\u201d BW, kalayan lega wilayah 11.070.000 M\u00b2 jeung jumlah pangeusi 57.228 jiwa. Minangka hiji wewengkon nu mibanda PTN panglobana, wewengkon ieu ampir saparapatna dieusian ku mahasiswa. Ku ayana \u00e9ta, di da\u00e9rah ieu loba lokasi indekos katut panginepan.\nSajarah.\nMimitina mah D\u00e9sa Caturtunggal t\u00e9h mangrupa wewengkon anu ngawengku 5 (lima) kalurahan, nya\u00e9ta Kalurahan Karangwuni, Kalurahan Mrican, Kalurahan Demangan, Kalurahan Ambarukmo, jeung Kalurahan Kledokan. Dumasar kana Maklumat Pamar\u00e9ntah Da\u00e9rah Istim\u00e9wa Yogyakarta nu dikalluarkeun taun 1946 ngeunaan Pamar\u00e9ntahan Kalurahan, mangka lima kalurahan \u00e9ta tuluy dihijikeun jadi hiji d\u00e9sa nu otonom kalayan ngaran D\u00e9sa Caturtunggal nu sacara resmi ditetepkeun dumasar kana Maklumat Nomer 5 Taun 1948 ngeunaan Parobahan Da\u00e9rah-da\u00e9rah Kalurahan."}
{"id": "33068", "revid": "170", "url": "https://su.wikipedia.org/wiki?curid=33068", "title": "Caturtunggal, D\u00e9pok, Sleman", "text": ""}
{"id": "33070", "revid": "15233", "url": "https://su.wikipedia.org/wiki?curid=33070", "title": "R.A.A. Kusumadiningrat", "text": "Rad\u00e9n Aria Adipati Koesoemadiningrat nya\u00e9ta Bupati (Dalem) Ciamis ka-16 nu katelah og\u00e9 ku sebutan Kangjeng Prabu (1839-1886. Taun 1828 ngaranna t\u00e9h Jayanagara (Djajanagara). Mimiti cekel gaw\u00e9 jadi jurutulis kabupat\u00e9n, anu satuluyna kapapanc\u00e9nan ngawangun pabrik nila di Ciamis, Panjalu, jeung Rancah.\nTaun 1831 anjeunna diangkat jadi komandan prajurit di wewengkon (afdeeling) Galuh sarta dina taun \u00e9ta k\u00e9n\u00e9h diangkat jadi Kepala Pengawas kebon tarum di wewengkon Galuh nepi ka anjeunna meunang gelar Tumenggung.\nR.A.A. Kusumadiningrat og\u00e9 dipikawanoh minangka bupati anu neundeun raga katineung nu ged\u00e9 kana kabudayaan Sunda. Ieu hal katang\u00e9n tina lobana kol\u00e9ksi kapurbakalaan saperti arca jeung naskah (\"manuscrift\") boh nu kiwari diteundeun di mus\u00e9um Nasional boh di Perpustakaan Nasional nu asalna ti anjeunna. Naskah-naskah Sunda kuna anu ngandung informasi penting ngeunaan sajarah kabudayaan Sunda mangsa baheula kayaning Carita Parahiangan, S\u00e9waka Darma, Carita Purnawijaya, jst\u00e9 mangrupa hibah ti anjeunna pisan.\nAnjeunna ngalakukeun pangwangunnan ku cara nyieun saluran cai jeung bendungan, saperti saluran cai Garawangi (1839), Cikatomas (1842), Tanjungmanggu/Nagawiru (1843) dan Wangunreja (1862). Tuluy ngawangun lahan pasawahan anyar jeung kebon kalapa di unggal wewengkon. Dina raraga ngahangkeutkeun produksi kalapa, saban pangant\u00e9n lalaki dina seserahan diwajibkeun mawa kitri, anu engk\u00e9na dipelakkeun di hareupeun imah nalika geus rumah tangga. Pamustunganana, Galuh-Ciamis kawentar jadi gudang kalapa anu pangceuyahna di Priangan w\u00e9tan. Loba pisan pabrik minyak kalapa nu diadegkeun utamana ku pengusaha ti Cina. Nu kawentar di antarana nya\u00e9ta Gwan Hien di Kertasari, Ciamis jeung pabrik Haoe y\u00e9n di Pawarang (disebut Olpado) anu musna alatan bom nalika Galuh dijorag ku Walanda."}
{"id": "33071", "revid": "6044", "url": "https://su.wikipedia.org/wiki?curid=33071", "title": "Achmad Djajadiningrat", "text": "Pang\u00e9ran Aria Adipati Achmad Djajadiningrat (lahir di Pand\u00e9glang, 16 Agustus 1877, pupus di Purwakarta, 22 D\u00e9s\u00e9mber 1943. Bupati S\u00e9rang (1901-1924), Bupati Batawi (Batavia) (1924-1929), anggota \"volksraad\" jeung anggota \"Raad van Indie\"."}
{"id": "33072", "revid": "11449", "url": "https://su.wikipedia.org/wiki?curid=33072", "title": "Leuit", "text": "Leuit nya\u00e9ta ngaran wangunan tradisional nu gunana pikeun neundeun par\u00e9. Aya anu kolongna luhur aya og\u00e9 anu handap. Anu has tina leuit nya\u00e9ta panto jeung dingdingna. Panto leuit leuwih m\u00e9mp\u00e9r-m\u00e9mp\u00e9r kawas jand\u00e9la ti batan panto, ku sabab ayana di luhur bagian hareup. Jalma anu ar\u00e9k muka atawa asup ka jero kudu mak\u00e9 taraj\u00e9. Anapon dingdingna biasana tina bilik sakumaha nu dipak\u00e9 og\u00e9 dina imah, nu ngab\u00e9dakeunna t\u00e9h lincarna. Upama dina imah mah lincarna t\u00e9h ngan aya hiji saban dingding, dina leuit mah lincarna t\u00e9h loba kawas jadi tulang rusuk. Dijieunna og\u00e9 biasana lain tina kai, tapi tapi tina bagian catang tangkal kawung bagian luarna nu teuas kacida."}
{"id": "33074", "revid": "15233", "url": "https://su.wikipedia.org/wiki?curid=33074", "title": "Basa 'Ajam", "text": "'Ajam atanapi Basa 'Ajam (\u0639\u062c\u0645) nya\u00e9ta kecap nu diserep tina basa Arab, mibanda maksud sabag\u00e9 basa-basa non-Arab.\nBasa-basa nu aya di dunia dikategorikeun sabag\u00e9 basa 'Ajam, ku sabab sanes kaasup dina kamus basa Arab."}
{"id": "33076", "revid": "25926", "url": "https://su.wikipedia.org/wiki?curid=33076", "title": "Rad\u00e9n Sal\u00e9h", "text": "Rad\u00e9n Sal\u00e9h Syarif Boestaman (1814-23 April 1880), Juru lukis kawentar ti Indon\u00e9sia, panaratas seni lukis mod\u00e9ren Indon\u00e9sia.\nBabad Salira.\nRad\u00e9n Sal\u00e9h lahir ti kulawarga Tumenggung Kyai Ngabehi Kertoboso Bustaman (1681-1759), kulawarga Bupati jeung m\u00e9nak nu kawentar dina mangsana nu aya pancakakina jeung Karajaan Mataram. Bapana t\u00e9h Sayid Hus\u00e9n bin Alwi bin Awal, sedeng indungna Mas Ajeng Zarip Hus\u00e9n. \nBakatna nu nyongcolang katang\u00e9n ku Antonie Auguste Joseph Paijen (1792-1853), pelukis ti B\u00e9lgia. Kalayan kasaluyuan ti kulawargana Rad\u00e9n Sal\u00e9h, Rad\u00e9n Sal\u00e9h nu harita leutik k\u00e9n\u00e9h dibawa ka Cianjur nu mangsa harita jadi puseur dayeuh Kar\u00e9sid\u00e9nan Priangan. Sanggeus sawatara lila nganjrek di Cianjur, Rad\u00e9n Sal\u00e9h pindah ka Bogor, saimah jeung Paijen.\nNya Paijen pisan nu ngajarkeun ngalukis ka Rad\u00e9n Sal\u00e9h t\u00e9h. Rad\u00e9n Sal\u00e9h sok dibabawa ngaprak maturan Paijen nyieun sawatara gambar tina obj\u00e9k alam pikeun panalungtikan Profesor Reindwardt, ahli pertanian nu ngadegkeun Kebon Raya Bogor. Sanggeus Paijen mulang ka \u00e9ropa taun 1825, Rad\u00e9n Sal\u00e9h dumuk di Kulawarga J\u00e9an Baptiste de Linge jeung istrina, Colette Therese Verrue di Batavia. De Linge t\u00e9h akuntan di Dir\u00e9ktorat Jenderal Keuangan kolonial. Taun 1829 De Linge ditugaskeun ka Walanda, Rad\u00e9n Sal\u00e9h og\u00e9 ngilu dina \u00e9ta lalampahan. Nalika De Linge dijadwalkeun mulang ka Batavia, Rad\u00e9n Sal\u00e9h mundut ijin pikeun cicing leuwih lila di Walanda. Pamundut t\u00e9h ditujukeun ka Mr. G.G. Clifford, Menteri Urusan Cai, Industri Nasional jeung Urusan Koloni harita, sangkan ngawaragadan anjeunna nalika di Walanda. Kahayang Rad\u00e9n Sal\u00e9h dikabul, anjeunna meunang b\u00e9asiswa anu jumlahna 4000 gulden keur dua tauneun hirup di Walanda.\nSalila hirup di Walanda, Rad\u00e9n Sal\u00e9h nempatan imah J.W. Nibbelink, pagaw\u00e9 pamar\u00e9ntah di Boschkant. Boschant t\u00e9h kowaro mah disebut \"Prinsessegracht\", perenahna di tungtung Herengracht, Den Haag."}
{"id": "33079", "revid": "13850", "url": "https://su.wikipedia.org/wiki?curid=33079", "title": "Bandar Udara Internasional Long Thanh", "text": "Bandara Internasional Long Thanh atawa Long Thanh International Airport nya\u00e9ta bandara internasional utama nu ngalayanan ibu kota Vietnam, Kota Ho Chi Minh jeung sabudeureunnana. Bandara ieu miboga kode IATA ? jeung kode ICAO ?."}
{"id": "33080", "revid": "1301", "url": "https://su.wikipedia.org/wiki?curid=33080", "title": "R.A.A. Martanagara", "text": "Rad\u00e9n Aria Adipati Martanagara (Sumedang, 9 P\u00e9bruari 1845-2 S\u00e9pt\u00e9mber 1926). Bupati Bandung, pangarang. Dipikawanoh minangka bupati panyelang ku sabab anjeunna lain turunan langsung m\u00e9nak Bandung. Bupati anu ged\u00e9 jasana dina mekarkeun kota Bandung dina mangsa kapamingpinanana.\nBabad Salira.\nMartanagara t\u00e9h buyutna Pang\u00e9ran Korn\u00e9l. Ramana, Rad\u00e9n Kusumayuda (Koesoemajoeda), wadana Cibeureum nu ditibanan hukuman administratif ku sabab pab\u00e9ntar paham jeung Pang\u00e9ran Sugih nu jadi bupati Sumedang mangsa harita, dipindahkeun ka Probolinggo jeung tilar dunya di ditu.\nTi burey k\u00e9n\u00e9h Martanagara nganjrek jeung pamanna, Aria Surianegara nu jadi patih Sumedang. Nalika Rad\u00e9n Sal\u00e9h natamu ka Kabupat\u00e9n Sumedang, Martanagara diwanohkeun ka \u00e9ta juru lukis nu kawentar t\u00e9a. Nalika Rad\u00e9n Sugih mihap\u00e9keun puterana End\u00e9n Durahim pikeun diatik ku Rad\u00e9n Sal\u00e9h di Jakarta, Martanagara dipapanc\u00e9nan pikeun maturan. Dina \u00e9ta kasempetan Martanagara diajar sagala rupa pangarti, saperti basa Malayu, Jawa, jeung Walanda. Sajaba ti \u00e9ta, Martanagara og\u00e9 diajar ngrancang jeung ngaput baju, ngagambar, jeung ngukur taneuh deuih. Satuluyna, kalawan pituduh ti Rad\u00e9n Sal\u00e9h, Martanagara neruskeun sakolana di Semarang. Dua taun ti harita anjeunna mulang ka Sumedang, laju diangkat jadi guru bantu nu kapapanc\u00e9nan ngajarkeun basa Malayu, ngitung, jeung ngukur taneuh.\nRiwayat jadi Bupati.\nTaun 1864 anjeunna diangkat jadi camat Cikadu, tapi sataun ti harita diangkat jadi Kaliwon kota Sumedang. Tina kamot\u00e9karanana ngagerakkeun rahayat melak kopi jeung miara jalan jeung jambatan. Anjeunna meunang Medali P\u00e9rak (1878). Taun 1881 diangkat minangka Patih Sumedang. Nalika Pang\u00e9ran Sugih ngantunkeun, nu ngagantikeunana nya\u00e9ta Rangga Suriaatmaja, puterana nu jadi Patih Sukapura Kolot, sarta Martanagara dipindahkeun jadi Patih Sukapura Kolot (1883).\nNalika bupati Bandung ka-10 Rad\u00e9n Tumenggung Kusumadilaga ngantunkeun (1893), sedeng putrana Rad\u00e9n Muharam, umurna kakara 5 taun, Martanagara diangkat pikeun ngagantikeun Rad\u00e9n Muharam. \u00c9ta kajadian t\u00e9h sa\u00e9stuna ngabalukarkeun r\u00e9a kalangan m\u00e9nak anu kanyenyerian ku sabab maran\u00e9hna nu boga hak pikeun nyangking kalungguhan t\u00e9h nya\u00e9ta m\u00e9nak Bandung. Sainganana, Rad\u00e9n Rangga Sumanagara, nu meunang dukungan ti m\u00e9dak Bandung, ngajukeun pamundut ka Gubernur Jenderal pikeun ngajukeun dirina nu jadi bupati. Samalah Rad\u00e9n Rangga Sumanagara kungsi nyoba nelasan ku cara masang dinamit dina kandaraan nu baris ditumpakan ku Martanagara. Had\u00e9na, \u00e9ta usaha t\u00e9h teu hasil.\nYasa-yasana.\nSanggeus kaayaan pindahna kakawasaan ka Martanagara geus mimiti merenah, anjeunna ngamimitian panc\u00e9nna enggoning ngawangun Kota Bandung. Harita kota Bandung geus bisa diliwatan ku kar\u00e9ta api, puseur departemen peperangan, sarta tempat bisnis nu tohaga, saperti Toko De Vries jeung Toko Liem. Program-programna og\u00e9 mimiti laju. Nu paling kawentar mah nya\u00e9ta kent\u00e9ng geus mimiti digunakeun di imah-imah penduduk. Ieu program dilaksanakeun di hiji kampung di Balubur. Ku sabab ieu kampung t\u00e9h nyieunan kent\u00e9ng atawa Lio, ku kituna ieu kampung dingaranan Kampung Lio. Ieu ngaran tuluy robah sanggeus pamar\u00e9ntah ngamerdikakeun ieu kampung, nepi ka jadi katelah kampung Merdika Lio.\nKarya-karyana.\nAnjeunna og\u00e9 kaasup salah sahiji bupati anu produktif nulis dina basa Sunda. Karya-karyana anu lolobana ditulis dina wangun wawacan di antawisna:"}
{"id": "33085", "revid": "5265", "url": "https://su.wikipedia.org/wiki?curid=33085", "title": "Tepas/Aksara Sunda", "text": "\"Aksara Sundana henteu n\u00e9mbongan? Klik di dieu.\"\n __NOEDITSECTION__\n&lt;br&gt;\n "}
{"id": "33086", "revid": "27948", "url": "https://su.wikipedia.org/wiki?curid=33086", "title": "Kar\u00e9ta api", "text": " \nKar\u00e9ta api nya\u00e9ta sarana transportasi atawa kandaraan anu mak\u00e9 tanaga penggerak, boh nu maju sorangan (KRL atawa KRD) atawa dicant\u00e9lkeun kana kandaraan lianna, anu r\u00e9k atawa keur maju dina r\u00e9l. Kar\u00e9ta api nya\u00e9ta alat transportasi masal anu umumna aya lokomotif (kandaraan nu mak\u00e9 tanaga penggerak sorangan) jeung rangk\u00e9an kar\u00e9ta (pikeun panumpang) atawa gerbong (pikeun barang) (dicant\u00e9lkeun kana kandaraan lianna). \u00c9ta rangk\u00e9an atawa gerbong t\u00e9h ukuranana r\u00e9latif ged\u00e9 jeung lega nu antukna mampuh muat panumpang atawa barang kalawan loba. Alatan sipatna minangka angkutan massal nu \u00e9f\u00e9ktif, sababaraha nagara ngusahakeun sangkan manpaatna bisa maksimal minangka alat transportasi darat boh di jero kota, antarkota boh antarnagara."}
{"id": "33087", "revid": "172", "url": "https://su.wikipedia.org/wiki?curid=33087", "title": "B\u00e9ca", "text": "B\u00e9ca (asalna tina basa Hokkien: \"be chia\" anu hartina \"kar\u00e9ta kuda\") nya\u00e9ta moda transportasi tilu roda anu ilahar kapanggih di Indon\u00e9sia jeung di sawar\u00e9h Asia. B\u00e9ca mangrupa ngaran tutumpakan gilindingna tilu gilinding sep\u00e9da jeung majuna dibos\u00e9h ku jelema . Kapasitas b\u00e9ca nya\u00e9ta pikeun ngangkut dua urang panumpang jeung saurang supir. \nB\u00e9ca samacam ieu mimiti aya di urang kira-kira taun 1950, di m\u00e9h unggal kota ayeuna aya b\u00e9ca, sabab, b\u00e9ca lain ba\u00e9 bisa ngangkut jelema og\u00e9 bisa dipak\u00e9 ngangkut naon ba\u00e9 . Jadi supir b\u00e9ca t\u00e9h nya\u00e9ta salah sahiji cara pikeun meunangkeun napkah anu panggampangna, nu antukna jumlah supir b\u00e9ca di wewengkon anu angka pangangguranana luhur mah baris jadi r\u00e9a pisan. B\u00e9ca dilarang di Jakarta kira-kira ahir dasawarsa 1980-an. Alesan resmina mah harita t\u00e9h nya\u00e9ta y\u00e9n b\u00e9ca nya\u00e9ta \"\u00e9ksploitasi manusa ku manusa\", tuluy b\u00e9ca diganti ku Bajaj, h\u00e9licak. "}
{"id": "33088", "revid": "3", "url": "https://su.wikipedia.org/wiki?curid=33088", "title": "Oj\u00e9g", "text": "Oj\u00e9g (kirata tina kecap basa Sunda \"ongkos ngaj\u00e9gang\") nya\u00e9ta sarana transportasi umum di Indon\u00e9sia kalawan mak\u00e9 motor atawa sap\u00e9dah. Disebut informal ku sabab teu diaku ku pamar\u00e9ntah jeun teu mak\u00e9 idin pikeun ngoprasikeunana. Panumpangna biasana ngan saurang tapi kadang-kadang bisa duaan. Harga ongkosna ditangtukeun ku cara nawar jeung supir oj\u00e9gna, mun geus paheut hargana tuluy bisa dianteurkeun ka tempat tujuan. Data tinulis nyebutkeun y\u00e9n oj\u00e9g geus aya sahanteuna ti taun 1950-an di Subang.\nOj\u00e9g r\u00e9a dipak\u00e9 ku sabab leuwih punjul ti batan kandaraan lianna nya\u00e9ta leuwih gancang jeung bisa seselek\u00e9 nalika mac\u00e9t di kota. Iwal ti \u00e9ta og\u00e9 bisa ngahontal wewengkon dina gang-gang nu heurin jeung h\u00e9s\u00e9 diliwatan ku mobil. Biasana mah tukang oj\u00e9g t\u00e9h sok mangkal di pasimpangan jalan anu ram\u00e9, atawa di portal wewengkon perumahan."}
{"id": "33090", "revid": "11449", "url": "https://su.wikipedia.org/wiki?curid=33090", "title": "D\u00e9lman", "text": "D\u00e9lman nya\u00e9ta kandaraan \"transportasi\" tradisional nu rodana dua, tilu atawa opat anu teu mak\u00e9 mesin tapi mak\u00e9 kuda minangka panggantina. Variasi alat tranportasi anu mak\u00e9 kuda s\u00e9j\u00e9nna nya\u00e9ta kar\u00e9ta perang, kar\u00e9ta k\u00e9ncana jeung kar\u00e9ta kuda. Di Tatar Sunda sorangan ieu kandaraan t\u00e9h disebut d\u00e9lman, sado atawa k\u00e9r\u00e9t\u00e9k.\nNgaran ieu kandaraan t\u00e9h asalna tina ngaran panimuna, nya\u00e9ta Charles Th\u00e9odore Deeleman, saurang litografer jeung insinyur di Hindia Walanda.. Urang Walandana sorangan nyebut ieu kandaraan t\u00e9h ku ngaran \"dos-\u00e0-dos\" (tonggong dina tonggong, arti harfiah basa Perancis, nya\u00e9ta sarupa anu posisi diuk panumpangna patonggong-tonggong. \u00c9ta istilah \"dos-\u00e0-dos\" t\u00e9h tuluy ku pangeusi pribumi Batavia mah disingget jadi \u2018sado\u2019"}
{"id": "33091", "revid": "18869", "url": "https://su.wikipedia.org/wiki?curid=33091", "title": "AKAP", "text": "AKAP nya\u00e9ta singgetan tina Angkutan Kota Antar Propinsi"}
{"id": "33092", "revid": "18869", "url": "https://su.wikipedia.org/wiki?curid=33092", "title": "AKDP", "text": "AKDP nyat\u00e9a singgetan tina Antar Kota Antar Propinsi pikeun transportasi umum."}
{"id": "33093", "revid": "15233", "url": "https://su.wikipedia.org/wiki?curid=33093", "title": "Tray\u00e9k", "text": "Tray\u00e9k nya\u00e9ta sesebutan pikeun jalur kandaraan umum. Contona pikeun kandaraan umum angkot tray\u00e9k terminal-pasar induk."}
{"id": "33094", "revid": "25926", "url": "https://su.wikipedia.org/wiki?curid=33094", "title": "Santri", "text": "Santri nya\u00e9ta anu keur dialajar di pasantr\u00e9n salian ti \u00e9ta istilah santri og\u00e9 ditujukeun pikeun jalma nu sok ngingilu dina kagiatan kaagamaan atawa og\u00e9 jelema nu sok nuturkeun Kyai. Kecap \"santri\" hartina murid dina basa Jawa/basa Sunda asalna tina kecap \u201ccantrik\u201d (Sunda:Catrik) (Basa Sangsakerta, atawa mungkin basa Kawi) anu hartina jelema anu teu wel\u00e9h nuturkeun guru.\nIstilah santri og\u00e9 kapanggih dina basa Tamil, anu hartina 'guru ngaji'. Ana pon C.C Berg mah boga sawangan y\u00e9n \u00e9ta istilah \"santri\" t\u00e9h asalna tina istilah \u201cshastri\u201d, anu dina basa India mah hartina jelema anu nyaho buku-buku suci agama Hindu atawa saurang sarjana ahli kitab suci agama Hindu. Sakapeung sok dianggap minangka gabungan kecap saint (manusa had\u00e9) jeung rarangk\u00e9n tra (resep nulungan), jadi kecap pasantr\u00e9n hartina bisa jadi tempat pangatikan jalma-jalma had\u00e9.\nAya og\u00e9 istilah santri kalong, nu ilahar dipasantr\u00e9n, nya\u00e9ta sebutan pikeun santri nu ngilu diajar jeung ngaji tapi teu matuh cicing dipasantr\u00e9n, ku sabab imahna deukeut jeung pasantr\u00e9n.\nKiwari Presid\u00e9n geus nangtukeun po\u00e9 santri nasional ping 22 Oktober. Jadi unggal kaping 22 oktober t\u00e9h kiwari mah dipi\u00e9ling jadi po\u00e9 santri nasional."}
{"id": "33095", "revid": "5265", "url": "https://su.wikipedia.org/wiki?curid=33095", "title": "B\u00e9as", "text": "B\u00e9as nya\u00e9ta bagian siki par\u00e9 (gabah) anu geus dipisahkeun tina kulitna. Sacara anatomi bagian anu ditutupan kulit disebut pal\u00e9a jeung bagian kulit anu nutupan b\u00e9as disebut lemma. \nDina salah sahiji tahap ngolah hasil par\u00e9 nya\u00e9ta gabah ditutu mak\u00e9 halu dina jubleg atawa digiling nepika bagian luarna (kulit gabah) leupas tina eusina. Ieu bagian eusi anu warnana bodas, semu beureum, ungu atawa og\u00e9 hideung anu disebut b\u00e9as t\u00e9h. Lian ti \u00e9ta numutkeun kamus, b\u00e9as nya\u00e9ta par\u00e9 anu geus ditutu dina jubleg, jadi teu cangkangan deui. \nB\u00e9as tina par\u00e9 ketan disebut ketan"}
{"id": "33096", "revid": "15233", "url": "https://su.wikipedia.org/wiki?curid=33096", "title": "Walungan Cisokan", "text": "Walungan Cisokan nya\u00e9ta walungan di kabupat\u00e9n Cianjur anu perenahna di wewengkon Cipeuyeum. Dina mangsa Hindia-Walanda kungsi dijieun hiji jambatan anu ruruntukna kiwari aya k\u00e9n\u00e9h pikeun kalancaran transportasi jeung \u00e9konomi Priangan.\nWalungan Cisokan kungsi disebutkeun dina naskah Sunda kuna Bujangga Manik."}
{"id": "33097", "revid": "25926", "url": "https://su.wikipedia.org/wiki?curid=33097", "title": "Kar\u00e9ta api Cianjuran", "text": "Kar\u00e9ta api Cianjuran atawa anu osok disebut Argo Peuyeum nya\u00e9ta sesebutan pikeun kar\u00e9ta api lokal nu ngalayanan jalur Ciroyom-Cianjur-Lampegan (asalna Ciroyom-Cianjur-Sukabumi). Ieu rangk\u00e9an kar\u00e9ta api t\u00e9h ngan ngad\u00e9r\u00e9k dua kar\u00e9ta anu ditarik ku lokomotif BB 304 atawa BB 301. Kar\u00e9ta ieu dioperasikeun ku Daop 2 Bandung. Kar\u00e9ta ieu geus teu beroperasi deui ti taun 2013 lantaran euweuh kontrak PSO antara pamar\u00e9ntah jeung PT.KAI.\nIeu kar\u00e9ta t\u00e9h liwat ka sababarah hiji stasion leutik, di antarana Padalarang, Cimahi, Tagog Apu, Cipeuyeum, Cianjur, Cilaku jeung Lampegan. Dina perjalananna ieu rangk\u00e9an t\u00e9h kudu ngaliwatan kontur anu beurat kalawan nanjak, saperti di Rajamandala-Tagog Apu-Cipatat.\nSanajan ieu rangk\u00e9an kar\u00e9ta t\u00e9h disebut 'argo' tapi lain kar\u00e9ta argo (\u00e9ksekutip) saperti Argo Parahyangan, Argo Wilis jsb. Tapi ieu mah ngan sesebutan hungkul, anapon istilah 'peuyeum' dina Argo Peuyeum nyokot ngaran wewengkon nu kaliwatan ku ieu rangk\u00e9an nya\u00e9ta wewengkon Cipeuyeum anu r\u00e9a mroduksi peuyeum\nIeu kar\u00e9ta \u00e9konomi t\u00e9h berangkat ti Stasion kar\u00e9ta api Ciroyom Bandung ungal po\u00e9 ka Cianjur (sam\u00e9m\u00e9hna mah nepika Stason Lampegan) kalawan rute dua kali sapo\u00e9. Isuk-isuk jam 07.50, jeung sor\u00e9 jam 17.30 WIB. Ngaliwatan jalur anu sem\u00e9m\u00e9hna dipak\u00e9 ku kar\u00e9ta api jurusan Andir (Bandung)-Sukabumi kalawan waktu tempuh kira-kira 3 jam. Sam\u00e9m\u00e9hna ieu jalur t\u00e9h mangrupa jalur anu ngahubungkeun Bandung jeung Sukabumi, tapi lantaran torowongan Lampegan anu aya di jalur Cianjur-Sukabumi urug dina 8 F\u00e9bruari 2001, mangka jalur Cianjur-Sukabumi t\u00e9h ditutup. Tapi geus dipaheutkeun y\u00e9n jalur Cianjur-Sukabumi baris dibuka deui kira-kira taun 2010.\nSaenggeusna Argo Peuyeum teu dioperasikeun deui, bakal aya kar\u00e9ta anu ngalayanan jalur Bandung-Cianjur, nya\u00e9ta Kar\u00e9ta api Kiansantang anu rutena Kiaracondong-Cianjur anu nepi ka ayeuna teu acan dioperasikeun."}
{"id": "33100", "revid": "27029", "url": "https://su.wikipedia.org/wiki?curid=33100", "title": "Samudra Hindia", "text": "Samudra Hindia, Samudra Indon\u00e9sia atawa Samudra India Nya\u00e9ta kumplulan cai panglobana katilu di dunya, legana kira-kira 20% beungeut cai di bumi. Du kal\u00e9r kawates ku bagian kidul Asia, di kulon ku Jazirah Arab jeung Afrika; di w\u00e9tan ku Semenanjung Malays, Sumatra, Jawa, Kapuloan Sunda Kecil, jeung Australia; di kidul ku Antartika. Ieu samudra t\u00e9h dipisakeun jeung Samudra Atlantik ku 20\u00b0 timur m\u00e9ridian, jeung Samudra Pasifik ku 147\u00b0 timur m\u00e9ridian. Samudra Hindia atawa Samudra Indoa nya\u00e9a hiji-hijina samudra anu mak\u00e9 ngaran nagara nya\u00e9ta India ."}
{"id": "33101", "revid": "25926", "url": "https://su.wikipedia.org/wiki?curid=33101", "title": "Gunung Ged\u00e9", "text": "Gunung Ged\u00e9 nya\u00e9ta salah sahiji gunung nu ukuranana badag nu aya di pulo Jawa, Indon\u00e9sia. Gunung ged\u00e9 aya dina wewengkon sabudeureun Taman Nasional Ged\u00e9 Pangrango, anu mangrapusa salah sahiji tina lima taman nasional nu munggaran diumumkeun di Indon\u00e9sia dina taun 1980. Ieu gunung t\u00e9h asup kana tilu wilayah kabupat\u00e9n nya\u00e9ta Bogor, Cianjur, jeung Sukabumi, kalawan jangkungna 1.000-3.000 m ti beungeut laut (dpl.) jeung aya dina koordinat 106\u00b051' - 107\u00b002' BT dan 64\u00b01' - 65\u00b01 LS. Suhu rata-rata di puncak gunung Ged\u00e9 18\u00a0\u00b0C jeung upama peuting mah suhu puncak kira-kira 5\u00a0\u00b0C, kalawan curah hujan rata-rata 3.600\u00a0mm/taun. Gerbang utama pikeun na\u00e9k ka ieu gunung t\u00e9h nya\u00e9ta ti Cibodas jeung Cipanas\nGunung Ged\u00e9 ditutupan ku hutan pagunungan, anu ngawengku zona-zona submontana, montana, nepika subalpin di sabudeureun puncakna. Hutan pagunungan di ieu wewengkon t\u00e9h mangrupa salah sahiji anu jenis florana pangbeungharna di Indon\u00e9sia, og\u00e9 di wewengkon Mal\u00e9sia\nObj\u00e9k Panalungtikan.\nGunung Ged\u00e9 boga kaayaan alam anu has jeung unik, ieu hal t\u00e9h ngajadikeun Gunung Ged\u00e9 minangka salah sahiji laonratorium alam anu narik minat para panalungtik ti baheula k\u00e9n\u00e9h.\nKacutat y\u00e9n dina taun 1989, C.G.C. Reinwardt minangka jalma anu mimiti na\u00e9k ka Gunung Ged\u00e9, tuluy disusul ku F.W. Junghuhn (1839-1861) J.E. Teijsmann (1839), A.R. Wallace (1861), S.H. Koorders (1890), M. Treub (1891), W.M. Docters van Leeuwen (1911); jeung C.G.G.J. van Steenis (1920-1952) geus nyieun kol\u00e9\u1e33si tutuwuhan minangka dasar pikeun nyusun buku \"The Mountain Flora of Java\" anu dipedalkeun taun 1972.\nGunung Ged\u00e9 og\u00e9 mibanda rupa-rupa \u00e9kosistem anu di jerona aya formasi-formasi leuweung, submontana, montana, subalpin, sarta \u00e9kosistem danau, rawa jeung savana.\nGunung Ged\u00e9 kawentar beunghar ku rupa-rupa jenis manuk anu kacatet lobana 251 jeis tina 450 jenis nu aya di pulo Jawa. Sababaraha jenis di antarana mangrupa manuk langka nya\u00e9ta Heulang Jawa (\"Spizaetus bartelsi\") jeung celepuk jawa (\"Otus angelinae\").\nObj\u00e9k Pariwisata.\nBoh Gunung Ged\u00e9 boh wewengkon Taman Nasional Ged\u00e9 Pangrago og\u00e9 magrupa obj\u00e9k wisata alam anu kalintang \u00e9ndah jeung r\u00e9a didatangan ku wisatawan boh dom\u00e9stik boh internasional.\nL\u00e9g\u00e9nda Rahayat.\nSajarah jeung l\u00e9g\u00e9nda anu jadi kapercayaan masarakat di ieu patempatan nya\u00e9ta ngeunaan ayana \u00c9yang Suryakancana jeung Prabu Siliwangi di Gunung Ged\u00e9. Masarakat percaya y\u00e9n arwah \u00c9yang Suryakancana jeung Prabu Siliwangi baris salawasna ngajagaan Gunung Ged\u00e9 sangkan teu bitu. Dina mangsa-mangsa nu tangtu, r\u00e9a jalma anu asup kana guha-guha di sabudeureun gunun Ged\u00e9 pikeun tatapa/samedi atawa gnalakukeun upacara r\u00e9ligius. Gunung Ged\u00e9 dipercaya minangka tempat dumukna \u00c9yang Sinto Gendeng nalika ngadidik muridna anu ngarana Wiro Sableng\nRute na\u00e9k.\nPikeun na\u00e9k ka lokasi Taman Nasional Ged\u00e9 Pangrango bisa ngaliwatan rute Jakarta-Bogor-Cibodas kalawan waktuna kira-kira 2,5 jam (\u00b1 100\u00a0km) mak\u00e9 mobil, atawa Bandung-Cipanas-Cibodas kalawan waktuna 2 jam (\u00b1 89\u00a0km), jeung Bogor-Salabintana kalawan waktuna 2 jam (52\u00a0km)."}
{"id": "33102", "revid": "15233", "url": "https://su.wikipedia.org/wiki?curid=33102", "title": "Walungan Cibuni", "text": "Walungan Cibuni nya\u00e9ta walungan nu ngaliwatan kabupat\u00e9n Cianjur anu ngamuhara ka Samudra Hindia. Lega DAS(Da\u00e9rah Aliran Sungai)-na 279,4\u00a0km\u00b2 t\u00e9h mangrupa pot\u00e9nsi sumber daya cai anu dimangpaatkeun pikeun rupa-rupa kabutuhan ku penduduk di sabudeureunana, di antarana pikeun cai nginum, irigasi, jeung pamiceunan. Curah hujan unggal taunna ka\u00e9tang luhur nya\u00e9ta antara 2239\u00a0mm\u00b2 nepi ka 5779\u00a0mm\u00b2. \nIeu walungan t\u00e9h jadi tapel wates pakidulan kabupat\u00e9n Cianjur lebah wetaneunana jeung kabupat\u00e9n Sukabumi kuloneunana."}
{"id": "33104", "revid": "25926", "url": "https://su.wikipedia.org/wiki?curid=33104", "title": "M\u00e9galitikum", "text": "M\u00e9galit nya\u00e9ta batu ged\u00e9 anu dipak\u00e9 pikeun ngawangun struktur wangunan atawa monum\u00e9n. M\u00e9galitik nya\u00e9ta struktur anu dijieun tina batu badag. M\u00e9galit asalna tina kecap dina basa Yunani \u03bc\u03ad\u03b3\u03b1\u03c2 megas artina besar, jeung \u03bb\u03af\u03b8\u03bf\u03c2 lithos artina batu.\nKabudayaan m\u00e9galitik t\u00e9h lain hiji jaman anu mekar mandiri, tapi hiji hasil budaya anu muncul dina mangsa n\u00e9olitikum jeung leuwih mekar dina jaman logam. Unggal wangunan anu diciptakeun ku masarakat mibanda pungsi nu tangtu. Conto hasil kabudayaan jaman megalitikum di antarana: kampak pasagi, kampak lonjong, m\u00e9nhir, dolm\u00e9n, kubur batu, waruga, sarkofagus jeung pund\u00e9n berundak.\nTumbu luar.\n\u00bc"}
{"id": "33105", "revid": "11449", "url": "https://su.wikipedia.org/wiki?curid=33105", "title": "Arca", "text": "Arca nya\u00e9ta patung anu dijieun pikeun tujuan utamana minangka m\u00e9dia kaagamaa dina muja tuhan atawa d\u00e9wa-d\u00e9wina. Arca mah b\u00e9da jeung umumna patung, anu mangrupa hasil seni kalawan maksudna minangka hiji aj\u00e9n ka\u00e9ndahan. Alatan kitu, arca mah dijieunna teu sabasajan patung.\nDina agama Hindu, arca t\u00e9h sarua jeung Murti (Dewanagari: \u092e\u0942\u0930\u094d\u0924\u093f), atawa murthi, anu ngarujuk kana citra anu ngagambarkeun Roh atawa jiwa katuhanan (\"murta\"). Hartina \"panubuhan\", murti nya\u00e9ta jangg\u00e9l\u00e9kna asp\u00e9k katuhanan (d\u00e9wa-d\u00e9wi), biasana dijieun tina batu, kai, atawa logam, anu pungsina minangka sarana jeung sasaran kons\u00e9ntrasi ka tuhan dina pamujaan. Numutkeun kapercayaan Hindu, murti pantes dipuja minangka fokus pamujaan ka Tuhan sabada roh suci dikemat jeung nyangkaruk di jerona kalawan tujuanana pikeun m\u00e9r\u00e9 persembahan atawa sasaj\u00e9n. Jangg\u00e9l\u00e9kna d\u00e9wa atawa d\u00e9wi, boh sikep awakna, rarangk\u00e9n, atawa \"proporsina' kudu tumut kana tradisi k\u00e9agamaan nu dimaksud.\nMurti og\u00e9 dimuliakeun dina agama Budha utamana mazhab Mahayana nalika aranjeunna ibadah minangka sasaran pamujaan atawa puseur m\u00e9ditasi. Pamujaan murti t\u00e9h dianjurkeun pisan dina agama Hindu jeung Budha, hususna dina mangsa Dwapara Yuga, saperti disebutkeun dina naskah \"Pa\u00f1caratra\".\nArca teu salawasna kapanggih di deukeut candi. Candi bisa wa\u00e9 mibanda hiji arca, tapi hiji arca can tangtu aya dina jero candi.\nAya tilu rupa arca dumasar kuantitas pamujana, nya\u00e9ta:\nDi Indon\u00e9sia dipikawanoh tilu rupa arca, nya\u00e9ta arca agama Hindu, arca agama Budha, jeun arca agama Kristen. Dina agama Islam mah teu dipikawanoh arca t\u00e9h, ku sabab ajaranana ngalarang pikeun nyembah berhala atawa sagala rupa jirimna Tuhan."}
{"id": "33106", "revid": "11449", "url": "https://su.wikipedia.org/wiki?curid=33106", "title": "Waditra", "text": "Waditra nya\u00e9ta sesebutan pikeun alat musik atawa instrumen musik tradisional di Tatar Sunda. Istilah ieu ilaharna dipak\u00e9 dina karawitan Sunda."}
{"id": "33107", "revid": "5265", "url": "https://su.wikipedia.org/wiki?curid=33107", "title": "Karel Frederik Holle", "text": "Karel Frederik Holle (1829-1896) t\u00e9h urang Walanda juragan ent\u00e9h di Cikajang, Garut, og\u00e9 diangkat jadi panas\u00e9hat pamar\u00e9ntah di Hindia Belanda. Holle boga minat kana basa jeung kasusastraan pribumi, hususna di Priangan. Sobat dalitna nya\u00e9ta Muhamad Musa, panghulu pribumi di Limbangan, nu r\u00e9a ngahasilkeun karya sastra dina basa Sunda.\nNepika taun 1880-an man\u00e9hna boga peran penting dina produksi buku-buku basa Sunda nu ditulis ku pangarang-pangarang Sunda"}
{"id": "33110", "revid": "25926", "url": "https://su.wikipedia.org/wiki?curid=33110", "title": "Jagong", "text": "Jagong(Ind: \"Jagung\"; latin: \"Zea mays\") nya\u00e9ta tutuwuhan anu ngandung siki, daunna sok dipak\u00e9 maraban ingon-ingon, buahna anu gora dijieun lalab atawa sayur, buahna nu geus garing og\u00e9 bisa diaw\u00e9tkeun jadi emping. Jagong anu anyar dipetik biasana dikulub atawa dibeuleum, bisa og\u00e9 diseupankeun sarua jeung sangu atawa dicampurkeun jeung sangu (sangu jagong).\nDumasar timuan g\u00e9netik, antropologi, jeung ark\u00e9ologi kanyahoan y\u00e9n jagong t\u00e9h asalna ti Am\u00e9rika Tengah ([[M\u00e9ksiko bagian [[kidul]]). Budidaya jagong geus dilakonan di ieu da\u00e9rah ti 10.000 katukang, tuluy t\u00e9knologi ieu t\u00e9h dibawa ka [[Amerika Kidul]] ([[Ekuador]]) kurang leuwih 7000 taun ka tukang, sarta nepi ka wewengkon pagunungan di kiduleun [[P\u00e9ru]] 4.000 taun ka tukang.\nMorfologi.\nDaun.\n[[Daun]] jagong kagolongkeun [[daun]] [[sampurna]], daun jagong warnana [[h\u00e9jo]] ngora keur masih n\u00e9mbongkeun daunna jeung h\u00e9jo kolot pas keur [[sawawa]] jeung kon\u00e9ng lamun geus [[kolot]], [[tulang daun]] jeung indung tulang daun sajajar jeung daun dina jagong aya anu lemes weuh buluan jeung aya og\u00e9 anu kasar buluan.\nBatang.\nBatang jagong tegak lempeng jeung panceg, batang jagong kasusun tina buku-buku jeung di satiap [[palapah]] dibungkus ku [[daun]] anu kaluar wa\u00e9 dina unggal bukuna, ngan batang jagong henteu loba ngandung [[lignin]], alatan batangna angger panceg lempeng.\nAkar.\njagong mibanda [[akar]] [[serabut]] anu nepika jero antara 8 m, sanajan kitu, rata-rata [[akar]] jagong ngan saukur aya dina 2 m, salian serabut, akar [[adventif]] og\u00e9 bakal kaluar minangka tutuwuhan jagong geus kolot jeung boga fungsi pikeun ngabantuan mancegkeun batang jagong.\nKembang.\nKembang [[lalaki]] jeung [[bikang]] dina jagong papisah, ku kituna, panyerbukan dina jagong butuh dibantu ku [[angin]], [[serangga]] nepi ka ku [[manusa]]. unggal kembang lalaki jeung bikang jagong kudu dikawinkeun dibantuan ku alam (sacara alami) atawa dibantuan ku manusa, kembang lalaki aya dina tungtung tongkol tina jagong.\nBuah.\nBuah jagong warnana kon\u00e9ng ngora dina mangsa saacan kolot atawa bodas susu dina kaayaan ngawangun, unggal batang jagong boga sehenteuna 1 tongkol jagong, sanajan ayeuna aya pamekaran pana\u00e9kan mutu jagong jenis hibrida tapi umumna ungal batang ngan boga hiji tongkol, jeung pas buah jagong nincak ka kolot bakal robah bentuk jadi kakon\u00e9ngan.\nReferensi.\n[[Kategori:Poaceae]]\n[[Kategori:Tutuwuhan Pangan]]\n[[kategori:tutuwuhan industri]]"}
{"id": "33111", "revid": "15233", "url": "https://su.wikipedia.org/wiki?curid=33111", "title": "Gula kawung", "text": "Gula kawung (Basa Indon\u00e9sia: \"gula aren\") nya\u00e9ta gula anu dijieun tina lahang hasil tina sadapan tangkal kawung. Dicitakna mak\u00e9 awi ngarah jadi gula ganduan turta diparos (dibungkus) ku daun kalapa.\nPrak-prakan nyieun.\nLahang hasil sadapan dina lodong t\u00e9h tuluy diasupkeun kana kancah. Sanggeus kitu lodongna dibersihan, lain dikumbah ku cai, tapi dipuput leuwih kurang tilu jam. Lahang anu geus digolakkeun disebutna w\u00e9dang. Sanggeus kitu tuluy \u00e9ta w\u00e9dang t\u00e9h dikecalakan minyak kalapa 2 keclak unggal sakancah. Sanggeus kitu dip\u00e9p\u00e9s nepi ka kentel/kuled sokdisebut og\u00e9 peueut. Ti dinya laju diguis (diaduk) mak\u00e9 alat nu disebut pangguis. Sanggeus kitu tuluy dicitak dina awi (mun di Banten dina batok).\nMangpaatna.\nDi handap ieu mangpaat tia zat-zat anu dikandung dina gula Kawung"}
{"id": "33112", "revid": "15233", "url": "https://su.wikipedia.org/wiki?curid=33112", "title": "Debus (seni)", "text": "Debus nyat\u00e9a Pintonan seni b\u00e9la diri anu kaasup kana \"t\u00e9ater trans\", disebut og\u00e9 \"ged\u00e9bud\" di wewengkon Pand\u00e9glang. Para pama\u00e9nna ditusuk ku rupa-rupa pakakas seukeut kayaning keris jeung golok tapi henteu bisa tatu. \nBaheula mah waditra pamirigna t\u00e9h ngan terebang wungkul, tapi kiwari ditambahan ku kendang penca. Debus biasana sok dipa\u00e9nkeun di buruan imah dina acara ngalibatkeun loba jelema."}
{"id": "33114", "revid": "6044", "url": "https://su.wikipedia.org/wiki?curid=33114", "title": "Ambulan", "text": "Ambulan nya\u00e9ta kandaraan nu digunakeun pikeun ngangkut jalma gering atawa anu tatu, biasana pas\u00e9n dibawa ka rumah sakit. Ambulan mibanda kalengkepan anu kawilang r\u00e9a, di antarana alat-alat pikeun ngungkulan serangan jantung, tulang pateuh, atawa tatu kaduruk dina kaayaan darurat. Ambulan ilaharna ngan aya di kota-kota ged\u00e9. Kiwari geus aya h\u00e9likopter ambulan. Ieu ambulan dipikabutuh pikeun nulungan jalma-jalma anu gering atawa cilaka, anu tempatna teu kajugjug ku mobil atawa mencil.\nAmbulan r\u00e9a pisan diproduksi dina mangsa perang. Dina awal 1800-an Perancis ngagunakeun roda dua, gorobag anu ditarik kuda pikeun mawa tentara ka rumah sakit. Kapal udara nu dijadikeun ambulan mimiti nya\u00e9ta nalika Perang Dunya ka-1. Anapon h\u00e9likopter nu munggaran dijadikeun ambulan nya\u00e9ta nalika Perang Kor\u00e9a (1950-1953)."}
{"id": "33115", "revid": "25926", "url": "https://su.wikipedia.org/wiki?curid=33115", "title": "M\u00e9ga", "text": "M\u00e9ga atawa \"awan\" t\u00e9h nya\u00e9ta kumpulan keclakan cai anu jadi kristal \u00e9s turta ngambacang di wiati. Mun po\u00e9na keur had\u00e9, awan anu ipis \u00e9ndah pisan katingalina, tapi dina waktu nu lian bisa jadi totond\u00e9n bakal aya hujan atawa guludug. Hawa salawasna ngandung saab cai dina wangun gas anu teu kaciri. Jumlah saabna cai ka hawa gumantung kana suhu hawana. \nM\u00e9t\u00e9orologis (Jalma nu nalungtik perkara cuaca) ngabagi m\u00e9ga dumasar kana dedegan fisikna, nya\u00e9ta m\u00e9ga \"cirrus\", \"kumulus\", jeung \"stratus\".\nM\u00e9ga nya\u00e9ta kumpulan uap cai nu ngambang di atmosfir di saluhureun Bumi atawa banda planet lianna, saperti Bulan. Katempona siga haseup warna bodas atawa kulawu di langit. Cabang m\u00e9t\u00e9orologi ngeunaan awan disebut n\u00e9pologi. "}
{"id": "33121", "revid": "18897", "url": "https://su.wikipedia.org/wiki?curid=33121", "title": "Banyuresmi", "text": " nujul kana ngaran sababaraha daerah, di antarana:"}
{"id": "33122", "revid": "5624", "url": "https://su.wikipedia.org/wiki?curid=33122", "title": "Dwi Bahasa", "text": "Dwi Bahasa atawa Dwibasa, disebut og\u00e9 \"bilingualism\" atawa \"multilingualism\" nya\u00e9ta f\u00e9nom\u00e9na kabasaan anu ilahar di saban nagara sakuliah dunya. Cop\u00e9lna, nepi ka kiwari 50-70 pers\u00e9n tina jumlah manusa di sakuliah dunya kaasup masarakat \"bilingual\", anu ngagunakeun dua atawa leuwih basa dina komunikasi jeung papadana. Satadina, kons\u00e9p dwi bahasa t\u00e9h digunakeun sacara umum pikeun jalma nu ngawasa dua atawa leuwih tina basa. ka dieunakeun, \u00e9ta kons\u00e9p t\u00e9h diheureutan. Ukuran masarakat dwi bahasa lain ditilik tina kamampuh linguistikna sacara pribadi kana basa wa\u00e9, tapi leuwih jauhna ningali pamak\u00e9an (jihat pragmatis) masarakat kana \u00e9ta basa. Tegesna, anu ngawasa sababaraha basa, tacan tangtu disebut dwi bahasa saupama dina kahirupan sapopo\u00e9na masih ngagunakeun hiji basa. Urang Sunda kaasup kana masarakat dwi bahasa, alatan dina hirup kumbuhna teu bisa ngaleupaskeun dirina tina basa Indon\u00e9sia minangka basa resmi nagara."}
{"id": "33123", "revid": "15233", "url": "https://su.wikipedia.org/wiki?curid=33123", "title": "Angkot", "text": "Angkot singgetan tina \"Angkutan Kota/Perkotaan\" nya\u00e9ta sesebutan pikeun salah sahiji mod\u00e9l kandaraan umum."}
{"id": "33124", "revid": "6441", "url": "https://su.wikipedia.org/wiki?curid=33124", "title": "Gunung Salak", "text": "Gunung Salak mangrupa salah sahiji gunung berapi nu perenahna di Bogor, Jawa Barat. Ieu gunung t\u00e9h punclutna aya sababaraha hiji, di antarana Punclut Salak I jeung Salak II. Perenahna sacara astronomis puncak ieu gunung t\u00e9h nya\u00e9ta 6\u00b043' LS jeung 106\u00b044' BT. Luhurna punclut Salak I 2.211 m sedeng Salak II 2.180 m\u00e9ter luhur beungeut cai (mlbc). Hiji deui punclut nu ngaranna Punclut Sumbul luhurna 1.926 mlbc."}
{"id": "33126", "revid": "15233", "url": "https://su.wikipedia.org/wiki?curid=33126", "title": "Herman Willem Daendels", "text": "Herman Willem Daendels lahir di Hattem, Gelderland tanggal 21 Oktober 1762 tilar di St. George d'Elmina (Dutch Gold Coast, ayeuna bagian ti Ghana), 2 M\u00e9i 1818) nya\u00e9ta saurang politikus Walanda anu ngajabat jadi Gubernur J\u00e9ndral Hindia-Walanda-W\u00e9tan ka-36 antara taun 1808 jeung 1811.\nMangsa Awal Hirup.\nLahir di Hattern, Walanda tanggal 21 Oktober 1762, anak ti Burchard Johan Daendels, saurang sekretaris mayor jeung Josina Christina Tulleken. Anjeunna diajar \u00e9lmu hukum di Universitas Hardewijk, nyangking gelar doktor tanggal 10 April 1783.\nMangsa Sawawa.\nDina taun1780 jeung1787 anjeunna milu pakumpulan pemberontak di Walanda jeung tuluy lumpat nyalingker ka Perancis. Di dinya anjeunna ningali ti kadeukeutan R\u00e9volusi Perancis tuluy ngagabungkeun man\u00e9h jeung pasukan Batavia anu r\u00e9publikan. Ahirna anjeunna meunang pangkat j\u00e9ndral jeung dina taun 1795 anjeunna asup ka Walanda tuluy asup ka tentara r\u00e9publik batavia kalawan pangkatna L\u00e9tnan-J\u00e9ndral. Minagnka kaum Unitars, anjeunna miluan ngurus pikeun disusunna Undang-undang Dasar Walanda nu mimiti. Og\u00e9 anjeunna ngainv\u00e9ntarisir sacara milit\u00e9r dua kali. Tapi invasi urang Inggris jeung Rusia di provinsi Noord-Holland t\u00e9h akibatna gor\u00e9ng keur anjeunna mah. Anjeunna dianggap kurang tanggap jeung diserang ku sababaraha-pihak . Ahirna anjeunna kuciwa jeung ngundurkeun man\u00e9h ti tentara dina taun 1800. Anjeunna mutuskeun pindah ka Heerde, Gelderland.\nKarir.\nDina taun 1806 anjeunna dipanggil ku Raja Walanda, Raja Louis (Koning Lodewijk) pikeun ngabakti deui di tentara Walanda. Anjeunna dib\u00e9r\u00e9 tugas pikeun ngajagaan provonsi Friesland jeung Groningen tina serangan Prusia. Tuluy sabada suks\u00e9s, dina tanggal 28 Januari 1807 dumasar saran Kaisar Napol\u00e9on Bonapart\u00e9, anjeunna dikirim ka Hindia-Walanda minangka Gubernur J\u00e9ndral.\nGubernur J\u1e17ndral di Hindia-Walanda.\nDaendels nepi di Batavia dina tanggal 5 Januari 1808 pikeun ngaganti Gubernur J\u00e9ndral Albertus Wiese. Daendels dipapanc\u00e9nan tugas utamana pikeun jadi panyalindung pulo Jawa tina serangan tentara Inggris. Jawa t\u00e9h mangrupa hii-hijina wewengkon koloni Walanda-Perancis anu can ragrag kana kakawasaan Ingris sabada Isle de France jeung Mauritius dina taun 1807. Tapi sanajan kitu sababaraha kali armada Inggris t\u00e9h geus muncul di wilayah kal\u00e9r laut Jawa, og\u00e9 di deukeut Batavia. Dina taun 1800, armada Inggris geus ngablokir Batavia jeung ngancurkeun pangkalan kapal walanda di Pulo Onrust nepika teu pungsi deui. Dina taun 1806, armada leutik Inggris dina kapamingpinan laksamana Pellew muncul di Gresik.\nSabada blokade singget, pupuhu milit\u00e9r Walanda, Von Franquemont mutuskeun pikeun embung ng\u00e9l\u00e9han ka Pellew. Ultimatum Pellew pikeun badarat di Surabaya t\u00e9h teu kalakonan, tapi sam\u00e9m\u00e9h ninggalkeun Jawa, Pellew nungtut ka Walanda sanggak ngabongkar sakab\u00e9h pertahanan mariem di Gresik jeung ahirna dikabulkeun. Nalika ngad\u00e9ng\u00e9 ieu hal t\u00e9h, Daendels sadar y\u00e9n kakuatan Perancis-Walanda anu aya di jawa t\u00e9h moal mampuh nyanghareupan kakuatan armada Inggris. Nu antukna anjeunna ngalaksanakeun tugasna kalawan buru-buru. Tentara Walanda t\u00e9h ku anjeunna dieusian ku para pribumi, anjeunna ngawangun rumah sakit jeung tangsi-tangsi milit\u00e9r anyar. Di Surabaya anjeunna ngawangun hiji pabrik senjata, di Semarang anjeunna ngawangun pabrik mariem jeung di Batavia anjeunna ngawangun sakola milit\u00e9r. Kastil nu di Batavia diancurkeun ku anjeunna tuluy diganti ku b\u00e9nt\u00e9ng di Meester Cornelis (kiwari Jatinegara). Di Surabaya diwangun B\u00e9nt\u00e9ng Lodewijk. Proy\u00e9k utama anjeunna nya\u00e9ta Jalan Raya Pos, sabenerna mah diwangun og\u00e9 pikeun mangpaat milit\u00e9rna, nya\u00e9ta pikeun ngusahakeun tentara-tentarana sangkan bisa gerak kalawan gancang.\nKa raja-raja di Jawa, anjeunna boga sikep keras, tapi kurang strat\u00e9gis nu antukna para-raja t\u00e9h nyimpen dendam ka anjeunna. Dina sawangan Daendels, sakumna raja pribumi kudu ngaku ka raja Walanda minangka jungjunganna jeung m\u00e9nta panyalindungan ka anjeunna. Dumasar kana kons\u00e9p ieu, Daendels ngarobah jabatan pajabat Walanda di karaton Solo jeug karaton Yogya tina r\u00e9siden jadi minister. Minister teu ngan boga kalungguhan minangka pajabat Walanda wungkul, tapi minangka wakil raja Walanda jeung juga wakil anjeunna di karaton Jawa. Alatan kitu Daendels nyieun aturan geunaan tata-titi raja-raja Jawa ka para minister di karatonna.\nLamun dina zaman VOC mah para residen Walanda t\u00e9h dianggap sarua saperti pangawasa wewengkon anu s\u00e9ba ka raja-raja Jawa kalawan dieuk di handap jeung m\u00e9r\u00e9 seureuh minangka tanda ngahormat raja Jawa, ari minister mah teu pantes pikeun dianggap jeung diperlakukeun saperti kitu. Minister mah boga hak pikeun diuk sajajar jeug raja, mak\u00e9 payung saperti raja, teu perlu muka topi atawa m\u00e9r\u00e9 seureuh ka raja, jeung kudu disambut ku raja kalawan ku cara nangtung tina tahtana saupama ministri datang ka karaton. Nalika papanggih di tengah jalan jeung raja, minister teu kudu turun tina kar\u00e9ta tapi cukup ku muka jand\u00e9la kar\u00e9ta jeung meunang pasalingsingan jeung kar\u00e9ta raja. Sanajan di Surakarta Sunan Pakubuwono IV narima \u00e9ta katangtuan, di Yogyakarta Sultan Hamengku Buwono II nampik \u00e9ta hal. Daendels kudu rada maksa sangkan Sultan Yogya bisa ngalaksanakeun \u00e9ta aturan. Tapi dina hat\u00e9 leutikna mah raja t\u00e9h tetep teu narima kana kalakuan Daendels. Jadi nalika urang Ingrris daratang, tuluy maran\u00e9hna babarengan jeung para raja \u201cngahianat\u201d urang Walanda.\nB\u00e9da jeung dipercaya ku jalma r\u00e9a salila ieu, Daendels salila mangsa pamar\u00e9ntahanana m\u00e9mang mar\u00e9ntahkeun pangwangunan jalan di Jawa tapi teu dilakukeun ti Anyer nepika Panarukan. Jalan antara Anyer jeung Batavia mah geus aya ti sam\u00e9m\u00e9h Da\u00e9ndels datang. Alatan kitu numutkeun het Plakaatboek van Nederlandsch Indie jilid 14 mah, Daendels t\u00e9h mimiti ngawangun jalan ti Buitenzorg ka Cisarua jeung satuluyna nepika Sumedang. Pangwangunan dimimitian bulan Mei 1808. Di Sumedang, proy\u00e9k pangwangunan jalan ieu t\u00e9h kabentur kana kaayaan alam anu bangga ku sabab r\u00e9a nyampak batu cadas, akibatna para pagaw\u00e9 nolak pikeun ngalakukeun \u00e9ta proy\u00e9k jeung ahirna pangwangunan jalan t\u00e9h mac\u00e9t. Ahirna Pang\u00e9ran Korn\u00e9l turun jeung langsung nyanghareupan Daendels pikeun m\u00e9nta pangarti kana panolakan para pagaw\u00e9. Nalika mikanyaho ieu hal, Daendels mar\u00e9ntahkeun komandak pasukan zeni Brigadir Jendral von Lutzow pikeun ngungkulanana. Alatan t\u00e9mbakan artil\u00e9ri, ahirna pasir cadas t\u00e9h bisa diratakeun jeung pangwangunan diteruskeun nepika Karangsambung. Nepi di Karangasambung, \u00e9ta proy\u00e9k pangawangunan t\u00e9h dilakukeun kalawan meunang upah. Para bupati pribumi dipar\u00e9ntahkeun pikeun nyiapkeun tanaga gaw\u00e9 dina jumlah nu ditangtukeun jeung masing-masing pagaw\u00e9 t\u00e9h unggal po\u00e9na dibayar 10 s\u00e9n saurang jeung ditambahan ku b\u00e9as sarta jatah uyah unggal minggu.\nSabada nepi di Karangsambung dina bulan Juni 1808, waragad tilu puluh r\u00e9bu gulden anu disadiakeun Daendels pikeun mayar para pagaw\u00e9 t\u00e9h b\u00e9ak di luar itunganana, euweuh deui waragad pikeun mayar \u00e9ta proy\u00e9k pangwangunan jalan t\u00e9h. Nalika Daendels nganjang ka Semarang dina tengah bulan Juli 1808, anjeunna ngundang sakumna bupati di basisir kal\u00e9r Jawa. Dina \u00e9ta lawungan t\u00e9h Daendels nepikeun y\u00e9n proy\u00e9k pangwangunan jalan kudu terus dituluykeun ku sabab kapentingan pikeun ksajahteraan rahayat (H.W. Daendels, Staat van Nederlandsch Indische Bezittingen onder bestuur van Gouverneur Generaal en Marschalk H.W. Daendels 1808-1811, 's Gravenhage, 1814. Para bupati dipar\u00e9ntahkeun pikeun nyadiakeun pagaw\u00e9 kalawan kons\u00e9ku\u00e9nsina \u00e9ta para pagaw\u00e9 t\u00e9h dib\u00e9baskeun tina kawajiban gaw\u00e9 ka para bupati tapi kudu mikeun tanagana keur pangwangunan jalan. Sawatara \u00e9ta, para bupati kudu nyadiakeun kabutuhan pangan keur maran\u00e9hna. Sakumna ieu proy\u00e9k t\u00e9h baris diawas ku para \"prefect\" nu mangrupa kepala da\u00e9rah nu ngaganti r\u00e9siden VOC. Tina hasil kamupakatan \u00e9ta t\u00e9h , proy\u00e9k pangwangunan jalan diteruskeun ti Karangsambung ka Cirebon. Dina bulan Agustus 1808 \u00e9ta jalan t\u00e9h geus nepi ka Pekalongan. Sabenerna jalan anu ngahubungkeun Pekalongan nepi ka Surabaya mah geus nyampak, sabab dina taun 1806 Gubernur J\u00e9ndral Timur Laut Jawa Nicolaas Engehard geus mak\u00e9 \u00e9ta jalan pikeun mawa pasukan Madura dina raraga numpes pemberontak Bagus Rangin di Cirebon (Indische Tijdschrift, 1850). Jadi Daendels mah ngan saukur ngalegaan ieu jalan. Tapi m\u00e9mang mar\u00e9ntahkeun pikeun muka jalan ti Surabaya nepika Panarukan minangka palabuan \u00e9kspor paling tugtung di Jawa W\u00e9tan harita."}
{"id": "33129", "revid": "25926", "url": "https://su.wikipedia.org/wiki?curid=33129", "title": "Masjid Kasunyatan", "text": "Masjid heubeul nu diadegkeun ku Maulana Yusuf, Sultan Banten (1570)-(1580). Perenahna di d\u00e9sa Kasunyatan, kacamatan Kasem\u00e9n, kabupat\u00e9n S\u00e9rang. Sakuriling kompl\u00e9ksna diwatesanan ku t\u00e9mbok, legana leuwih kurang 2500 m\u00b2.\nWangunan.\nAya lima panto dina ieu masjid t\u00e9h. Rohangan nu aya di jerona ngawengku: rohang utama, serambi, mihrab, mimbar, jeung munara. Rohang utama perenahna aya di tengah; serambi perenahna di opat rohangan nya\u00e9ta di b\u00e9h kal\u00e9r jeung w\u00e9tan rohang utama, nu duana deui ayana di b\u00e9h kiduleun rohang utama; Mihrab ayana di kuloneun rohang utama; mimbar ayana di kuloneun rohang utama, ngan rada b\u00e9h tengah; munara ayana di dingding kulon-kal\u00e9r. Sultan Maulana Yusuf dikurebkeun teu jauh ti masjid Kasunyataan.\nAlamat.\nJl. Raya Pelabuhan Karangantu D\u00e9sa Kasunyatan, kacamatan Kasem\u00e9n, Kabupat\u00e9n Serang."}
{"id": "33130", "revid": "26631", "url": "https://su.wikipedia.org/wiki?curid=33130", "title": "Musieum G\u00e9ologi Bandung", "text": "Musieum G\u00e9ologi Bandung mangrupa musieum anu neundeun rupa-rupa titinggal g\u00e9ologi panglengkepna di Indon\u00e9sia, saperti kol\u00e9ksi batu-batu fosil sato purba, diorama, peta g\u00e9ologis pakakas tambang, pangeboran minyak, hasil panalungtikan g\u00e9ologis di lapangan, vulkanologi, arsip ilmiah, katut barang-barang g\u00e9ologis. Sajaba ti \u00e9ta, ieu musiem mangrupa musieum g\u00e9ologi hiji-hijina sa-asia.\nSajarah.\nMusieum ieu t\u00e9h mimitina numpang di Gedong Sat\u00e9, teras dialihkeun ka gedong anyar di Jalan Diponegoro Nomor 57, Cihaur Geulis, Kecamatan Cibeunying Kaler, Kota Bandung.Jalan Diponegoro baheula ngaranna \"Rembrandt Straat\".\nMun nempo ka mangsa ka tukang, sajarah ngadegna ieu musieum t\u00e9h teu leupas tina pokalna sababaraha panaratas saperti Valintijn, Rumphius, Junghuhn jeung nu s\u00e9j\u00e9nna nu geus mangtaun-taun nalungtik ngeunaan Pulo Jawa. Satuluyna, pamar\u00e9ntah Kolonial Hindia Walanda, dumasar \"Koninklijk Besluit\" Nomor 45 taun 1850, disusul ku \"Besluit\" No. 52/1852 ngadegkeun \"Dienst van het Mijnwezen\" atawa \"Jawatan Pertambangan\".\n\"Mijnwezen\" ieu nu jadi cakal bakal ngadegna Musieum G\u00e9ologi Bandung t\u00e9h. Ti taun 1852-1866 mah ieu lembaga puseurna aya di Buitenzorg (kiwari Bogor), ngan ti taun 1866-1924 dipindahkeun ka Batavia [[kiwari [[Jakarta]]). Ku sabab kagiatanana beuki tohaga, taun [[1922]] statusna undak jadi \"Dienst van den Mijnbaw\". Pindahna puseur lembaga ka Bandung lumangsung dina taun [[1928]], babarengan jeung ngadegna gedong anyar pikeun laboratorium panalungtikan [[G\u00e9ologi]]. Wangunan nu kiwari jadi Gedong Musieum G\u00e9ologi t\u00e9h r\u00e9ngs\u00e9 dipigaw\u00e9 ku pemborong [[Liem A. Goh]] ti [[Bandung]] dina waktu ngan 11 [[bulan]], ngalibetkeun teu kurang ti 300 pagaw\u00e9 kalawan m\u00e9akkeun waragad 400.000 [[Gulden]]. Baheula mah ieu gedong t\u00e9h dingaranan \"Geologische Museum\".\nIeu gedung dirarancang dina taun 1928 ku Ir. [[Menalda van Schouwenburg]].Diresmikeun tanggal 16 M\u00e9i [[1929]] babarengan jeung lumangsungna Kongr\u00e9s \u00e9lmu Pangaweruh Pasifik ka-IV (\"Fourth Pasific Science Congress\") nu diayakeun di Bandung.\nDina waktos Perang Dunya kadua, pamar\u00e9ntah [[Hindia Walanda]] mutuskeun y\u00e9n wangunan musieum janten markas Angkatan Udara. Kol\u00e9ksi anu aya dialihkeun ka Gedung \"Pensioen Fonds\" anu ayeuna disebat [[Gedung Dwiwarna]]. Dina waktos Jepang ka Indon\u00e9sia sam\u00e9m\u00e9h kamerd\u00e9kaan, musieum ini t\u00e9h diurus ku \"Kogyo Zimusho\", teras ngarannya dirobah janten \"Chisitsu Chosasho\". Dina Indon\u00e9sia merd\u00e9ka, musieum ieu diurus ku Djawatan Tambang jeung Geologi.\nWangunan.\nMusieum ieu miboga dua lantai. Dina lantai kahiji, aya tilu rohangan nya\u00e9ta rohangan ori\u00e9ntasi, rohangan sayap kulon jeung sayap w\u00e9tan. Dina lantai kadua og\u00e9 aya tilu rohangan nya\u00e9ta rohangan belah kulon, rohangan tengah jeung rohangan belah w\u00e9tan.\nLantai kahiji.\nJero rohangan ori\u00e9ntasi, aya peta g\u00e9ografi Indon\u00e9sia mangrupa r\u00e9li\u00e9f anu disajikeun dina bentuk animasi. Dina rohangan sayap belah kulon, aya sababaraha rohangan anu nyayogikeun informasi ngeunaan kajadian anu aya di bumi, geologi pulau-pulau badag di Indon\u00e9sia. Dina rohangan sayap belah w\u00e9tan, aya informasi ngeunaan sajarah makhluk hidup ti zaman primitif nepi ka zaman kiwari. Dina rohangan ieu oge aya fosil tengkorak manusa purba jeung art\u00e9fak pangwangunan budaya.\nLantai kadua.\nDina rohangan tengah, aya mak\u00e9t tambang emas anu pangbadagna di Indon\u00e9sia nya\u00e9ta di Pagunungan Tengah Papua. Sababaraha batuan ti Papua og\u00e9 dit\u00e9mbongkeun dina rohangan ieu. Salian ti \u00e9ta, aya og\u00e9 miniatur menara pengeboran minyak jeung gas bumi. Dina rohangan belah w\u00e9tan, aya tujuh rohangan leutik anu sadayana aya informasi ngeunaan geologi pikeun manusa. Koleksi ieu musieum aya 250.000 batuan jeung mineral, sarta 60.000 koleksi fosil jeung sajabana.\nRohangan kol\u00e9ksi.\n[[Gambar:COLLECTIE TROPENMUSEUM Geologisch Museum Bandoeng TMnr 60016833.jpg|thumb|300px|right|Rohangan di jero Musieum G\u00e9ologi awal abad ka-20]]\nKol\u00e9ksi museum G\u00e9ologi dikategorikeun kana opat rohangan nyaeta rohangan sajarah kahirupan, rohangan g\u00e9ologi Indon\u00e9sia, rohangan mangpaat g\u00e9ologi jeung sumber daya g\u00e9ologi.\nRohangan Sajarah Kahirupan.\nRohangan ieu ngagambarkeun kahirupan di bumi anu dimimitian ti 4,6 milyar taun ka tukang, kumaha mimitina aya litosf\u00e9r, atmosf\u00e9r, jeung hidrosf\u00e9r kirang leuwih 3,8 milyar ka tukang; sajarah mikro organisme sapertos ganggang jeung bakt\u00e9ri kirang leuwih 3,5 milyar taun ka tukang. Salian ti \u00e9ta, aya og\u00e9 kahirupan dina zaman ka zaman, mimiti kahirupan dina laut teras ngalih ka bumi, mimitina ti organisme anu boga hiji s\u00e9l nepi ka organisme anu kompl\u00e9ks. Ti mimiti hewan inv\u00e9rtebrata nepi ka v\u00e9rtebrata, ti mimiti tumbuhan pakis nepi ka kekembangan. Dina rohangan ieu, aya oge informasi ngeunaan sajarah g\u00e9ologi Bandung anu nyaritakeun mimiti Danau Bandung Purba sarta nembongkeun sababaraha r\u00e9plika fosil manusa purba.\nRohangan kahirupan aya di belah w\u00e9tan gedong, koleksina dikelompokkkeun dumasar kana era Prakambrium-Paleozoikum, Mesozoikum, dan Kenozoikum.\nGal\u00e9ri M\u00e9zoikum.\nDina gal\u00e9ri Mezoikum aya r\u00e9plika fosil T-rex jeung citakan suku Tyrannosaurus. Citakan suku kapanggih ku ahli paleontologi Inggris, Phil Manning dina taun 2007 di Hell Creek Formation, Montana, Amerika Serikat.\nGal\u00e9ri V\u00e9rtebrata.\nGal\u00e9ri V\u00e9rtebrata miboga koleksi fosil sapertos gajah purba (\"Stegodon trigonocephalus\", \"Sinomastodon bumiayuensis\"), badak (\"Rhinoceros sondaicus\"), kuda nil (\"Hexaprotodon simplex\"), kebo purba (\"Bubalus palaeokerabau\").\nGaleri Bandung.\nGal\u00e9ri Bandung nampilkeun buktos y\u00e9n Bandung t\u00e9h baheulana situ anu lega. Aya panampakan morfologis anu wujudna cekungan, dieusi ku batu-batu jeung aya fosil lauk nu hirup di cai tawar.\nGaleri Manusia Purba.\nGal\u00e9ri Manusia Purba mangrupakeun rohangan husus keur koleksi fosil manusia purba anu kapanggih di Indon\u00e9sia, lolobana ti Pulau Jawa, hususna di aliran sungai Bengawan Solo anu ngalir ti sumberna di Gunnung Lawu, Jawa Tengah nepi ka ujungnya di Laut Jawa, belah kal\u00e9r Gresik, Jawa Timur.\nRohangan G\u00e9ologi Indon\u00e9sia.\nDina rohangan ieu, aya informasi ngeunaan kabentukna bumi salaku bag\u00e9an ti tata surya. Aya og\u00e9 carita ngeunaan kepulauan Indon\u00e9sia ti 50 juta taun ka tukang nepi ka ayeunna dumasar kana t\u00e9ori t\u00e9ktonik l\u00e9mp\u00e9ng anu aya di Indon\u00e9sia nya\u00e9ta l\u00e9mp\u00e9ng Eurasia, l\u00e9mp\u00e9ng Pasifik jeung l\u00e9mp\u00e9ng Indo-Australia anu ngabalukarkeun kajadian gempa bumi jeung gunung api.\nGeologi Indon\u00e9sia aya dina rohangan sayap belah kulon, anu diwangun ku gal\u00e9ri Asal Mula Bumi, T\u00e9ktonik Indon\u00e9sia, Sumatera, Kalimantan, Jawa jeung Nusa Tenggara, Sulawesi, Maluku, Papua, sarta gal\u00e9ri Surv\u00e9i G\u00e9ologi, Gunungapi, Dunia Batuan jeung Mineral.\nRohangan mangpaat g\u00e9ologi.\nKajadian g\u00e9ologi anu lumangsung ti puluhan juta ka tukang di Indon\u00e9sia ngabalukarkeun anugrah, mangpaat jeung musibah. Sudut pam\u00e9ran mangpaat g\u00e9ologi nyayogikeun informasi anu patali jeung pangolahan sumber daya g\u00e9ologi ti mangsa ka mangsa. Sudut pam\u00e9ran musibah nyayogikeun informasi ngeunaan rupi-rupi musibah nya\u00e9ta gempa jeung tsunami, kajadian gunung api jeung taneuh anu longsor.\nRohangan sumber daya g\u00e9ologi.\nRohangan ieu nyayogikeun informasi ngeunaan pot\u00e9nsi sumber daya mineral, \u00e9nergi jeung taneuh. Anu kaasup sumber daya mineral nya\u00e9ta mineral logam jeung non-logam. Sumber daya \u00e9nergi hususna \u00e9nergi anu konvensional contona minyak jeung panas bumi.\nRujukan.\n[[Kategori:Musieum]]\n[[Kategori:Musieum di Indon\u00e9sia]]\n[[Kategori:Wangunan di Indon\u00e9sia]]\n[[Kategori:Wangunan di Kota Bandung]]\n[[Kategori:Wangunan di Jawa Kulon]]"}
{"id": "33131", "revid": "11449", "url": "https://su.wikipedia.org/wiki?curid=33131", "title": "Surabi", "text": "Surabi atawa sorabi () nya\u00e9ta olahan tina tipung b\u00e9as nu sanggeus diuyahan jeung parudan kalapa diasupkeun kana citakan tina taneuh nu dipanaskeun mak\u00e9 suluh. Sakapeung di luhurna dipurulukkan oncom. Biasana dijual di sisi jalan isuk-isuk keur opieun. Aya og\u00e9 anu dicampur jeung gula beureum mak\u00e9 santen. Samalah kiwari mah surabi t\u00e9h geus rupa-rupa rasana, saperti k\u00e9ju, strob\u00e9ri, coklat, jeung sajabana ti \u00e9ta, sok sanajan, cara nyieunna mah sarua ba\u00e9."}
{"id": "33132", "revid": "9535", "url": "https://su.wikipedia.org/wiki?curid=33132", "title": "Degung", "text": ""}
{"id": "33133", "revid": "11449", "url": "https://su.wikipedia.org/wiki?curid=33133", "title": "Dogdog", "text": "Dogdog nya\u00e9ta alat musik anu disadakeun ku cara ditakol ku leungeun, wangunna buleud panjang rada ngaleutikan ka bagian handapna. Dijieunna tina kai golondongan nu diliangan. Di wewengkon Banten mah disebutna dodod, di Cisolok Sukabumi mah disebutna \"dogdog lojor\". Dogdog digunakeun dina pintonan r\u00e9og atawa og\u00e9l.\nDogdog dipak\u00e9 dina pintonan \"r\u00e9og\" atawa \"og\u00e9l\". Dogdog dina r\u00e9og diwangun luhur 4 buah: anu pangalitna disebut \"tilingtit\" (garis tengah luhur panjangna 18\u201320\u00a0cm, garis tengah handap 10\u201314\u00a0cm, panjang badan handap 20\u201324\u00a0cm), dogdog kadua dingaranan \"panempas\" (garis tengah luhur panjangna 20\u201324\u00a0cm, garis tengah handap 16\u201318\u00a0cm, panjang badan handap 26\u201328\u00a0cm), nu katilu disebut \"badugblag\" (garis tengah luhur panjangna 26\u201330\u00a0cm, garis tengah handap 24\u201326\u00a0cm, panjang badan handap 32\u201336\u00a0cm) dogdog kaopat disebut gogog atawa \"parengwong\", anu pangagengna (garis tengah luhur panjangna 40\u201350\u00a0cm, garis tengah handap 38\u201342\u00a0cm, panjang badan handap 36\u201340\u00a0cm).\nDi Jalaksana Kuningan, dogdog nu pangalitna dinamikeun \"si kacang\", nu kadua pangalitna dinamikeun si tanjung, nu katilu dinamikeun si melog, sarta nu pangagengna dinamikeun si bokor.\nBahan anu digunakeun pikeun nyieun dogdog nya\u00e9ta kayu kenanga atawa nyiur, lembaran kulit (kulit sapi, kebo, mb\u00e9, atawa domba) sarta rotan pikeun tali anu ngiketna. Saenggeus digereut-gereut sarta dibuang kulitna, kawi cendana atawa nyiur ditatah jadi lubang ageng. Ujung lubang ageng ditutup ngangg\u00e9 kulit anu atos dikeringkeun, ngaitkeun ujung-ujung kulit di rotan anu ngalingker di badan dogdog."}
{"id": "33134", "revid": "15233", "url": "https://su.wikipedia.org/wiki?curid=33134", "title": "Gambang", "text": "Gambang nya\u00e9ta waditra anu sumber sorana tina wilahan kai sarta ancak (wadah aweuhanna) og\u00e9 tina awi. Disadakeun ku cara ditakol mak\u00e9 panakol nu dicekel ku dua leungeun. Jumlah wilahanana ilaharna aya 18-20 siki. Nada ilaharna sal\u00e9ndro jeung p\u00e9log. Gambang p\u00e9log aya bilah uparengga (nada hiasan) anu dipak\u00e9 lamun ngagunakeun surupan anu b\u00e9da, misalna, pikeun surupan p\u00e9log jawar (1=barang) susunana masih tetep, tapi pikeun surupan Liwung (1=galimer), sora 3 (na) ka p\u00e9log jawar diganti ku sora 3-(ni), jeung ka surupan sorog (1=panelu) sora 5 (la), diganti ku sora 5+(leu). Sakapeung aya di jero gamelan anu lengkap, gambang p\u00e9log aya tilu, ya\u00e9ta pikeun gambang surupan jawar, surupan Liwung, surupan surupan sorog hal ieu pikeun ngagampangkeun tina tehnis nganakolna, nya\u00e9ta euweh pros\u00e9s anu ngaganti bilah-bilah lamun lagu robah jadi surupan. Susunan nada atawa bilah gambang lih boks. Susunan nada laras p\u00e9log surupan Liwung (1=galimer), nada pang luhurna sora 3 (na) alit, pang handapna sora 2 (mi) ageng. Surupan sorog (1=panelu), nada pang luhurna 4 (ti) alit, jeung sora pang handapna sora 3 (na) ageng. Gambang anu dijieun ti bilah perunggu disebut gangsa, atawa gambang gangsa. Gambangan hartina instrumentalia anu dibawakeun ku waditra gambang. Kungsi jadi acara siaran di RRI ( Radio R\u00e9publik Indon\u00e9sia) Bandung, anu dilengkapkeun ku waditra ketuk, kempul, jeung goong. Bag\u00e9an-bag\u00e9an gambang diatarana aya: wilahan-wilahan, wadah gema anu biasa disebut ancak atawa rurumah, diantarana pongpok ( kadua tungtung gambang), papalayu (hareup jeung tukang gambang), awak (wadah gema), gelung pupurus gambang ( daun-daun atawa pangpangna) aya di luhur, lelemah pongpok (dasar gambang). Babantal aya di handap bilah-bilah nada gambang, menang tina lawon anu dirara atawa ditambang, dikuatkeun ku sumbi nya\u00e9ta paku-paku pikeun panahan m\u00e9h bilah-bilah henteu ngag\u00e9s\u00e9r. paku-paku \u00e9ta diasupkeun ka jero liang bilah gambang anu geus disiapkeun. di bagian papalayu jeung pupuru, biasana dib\u00e9r\u00e9 ukiran anu motifna matahari, kembang teratai, atawa pilin ganda ku warna hideung atawa coklat. jumlah nada-nadana variasi, kumaha kabutuhan tehnik tabuhanna, antara 18 nepi ka 20 bilah. pikeun 20 bilah nada pang luhurna biasana sora barang leutik jeung anu pang handapna singgul ageng. sedengkeun pikeun anu 18 bilah, biasana ti nada loloran alit, nepi ka nada galimer ageng. "}
{"id": "33135", "revid": "6005", "url": "https://su.wikipedia.org/wiki?curid=33135", "title": "Daptar Musieum di Indon\u00e9sia", "text": "Di handap ieu nya\u00e9ta daptar musieum di Indon\u00e9sia:"}
{"id": "33136", "revid": "6044", "url": "https://su.wikipedia.org/wiki?curid=33136", "title": "Sanghyang Raga D\u00e9wata", "text": "Sanghyang Raga D\u00e9wata t\u00e9h nya\u00e9ta salah sahiji naskah Sunda kuna kol\u00e9ksi Musieum Negri Sribaduga Jawa Kulon nomer inventaris 07.106. Ditulis dina bahan lontar lobana 50 lempir kalawan mak\u00e9 aksara pranagari jeung basa Sunda kuna.\nKaayaan Fisik.\nKaayaan naskah cukup alus, utuh, masih lengkep, jeung masih bisa dibaca. Ieu naskah t\u00e9\u0127 ukuranana 23,7 x 3,5\u00a0cm kalawan ukuran rohangan tulisanana 22 x 2,8\u00a0cm. Jumlah baris unggal kacana 4 baris kalawan jarak antarbaris 0,6\u00a0cm. Wangun t\u00e9ks ieu naskah t\u00e9h nya\u00e9ta prosa, ditulis ku cara diturih mak\u00e9 p\u00e9so pangot jeung dib\u00e9r\u00e9 pol\u00e9san mangsi pulas hideung (biasana mak\u00e9 beuleum muncang). Ieu naskah t\u00e9\u0127 kapanggihna ti wewengkon SukarajaTasikmalaya.\nEusi Naskah.\nNaskah anu judulna Sanghayng Raga D\u00e9wata t\u00e9h eusi t\u00e9ksna ngeunaan mitos panyiptaan alam semesta katut eusia ku Pang\u00e9ran nu Maha Esa. Panyiptaan \u00e9ta dimimitian ku diwangunna siang tina po\u00e9kna peuting ku kakuatan Sang Bayu, tuluy diciptakeun bumi, bulan, panon po\u00e9, jeung b\u00e9ntang-b\u00e9ntang dina wengkuan angkasa.\nSatuluyna, naskah Sanghyang Raga D\u00e9wata t\u00e9h nyaritakeun manusa anu asalna ti bumi dijadikeun hiji endog tina sakeupeul taneuh jeung ngajirim jadi Sanghyang Tunggal, tuluy jadi Batara Guru anu diperenahkeun di Gunung Kahyangan. Dina naskah ieu manusa t\u00e9h dianggap minangka mikrokosmosna jagat raya, manusa dina sakum kahirupanana kudu salawasna ngajalankeun siksa (ajaran) Sanghyang Darma, \u00e9ta t\u00e9h mangrupa id\u00e9al anu engk\u00e9 baris bisa nepi ka swarga."}
{"id": "33138", "revid": "5265", "url": "https://su.wikipedia.org/wiki?curid=33138", "title": "G\u00e9co", "text": "\"G\u00e9co\" nya\u00e9ta kaolahan has Cianjur anu mangrupa singgetan tina \"Tog\u00e9\" jeung \"Tauco\". Ieu kaolahan t\u00e9h kawentar minangka has Cianjur tapi numutkeun sajarah mah mangrupa serepan tina budaya Tionghoa anu asup ka Cianjur dina mangsa kolonial Hindia-Walanda. G\u00e9co jadi hiji kaolahan has alatan di Jawa Kulon mah ngan di wewengkon Cianjur wungkul ayana t\u00e9h. Kiwari g\u00e9co m\u00e9h punah, ngan kari sababaraha urang nu masih k\u00e9n\u00e9h pirajeunan nyieun ieu kaolahan pikeun konsumsi pribadi atawa pikeun dagangkeuneun."}
{"id": "33139", "revid": "25926", "url": "https://su.wikipedia.org/wiki?curid=33139", "title": "Papajar", "text": "Papajar nya\u00e9ta istilah pikeun hiji tradisi mapag bulan Ramadhan di kabupat\u00e9n Cianjur, og\u00e9 dipikawanoh di kabupat\u00e9n Sukabumi jeung Purwakarta. Dina tradisi Sunda di wewengkon s\u00e9j\u00e9n umumna dipikawanoh minangka munggahan. Tradisi papajar biasana dibarengan ku cucurak atawa botram sakulawarga atawa r\u00e9ngr\u00e9ngan dulur, babaturan jeung saparakanca bari nganjang ka hiji temat wisata atawa bari jarah ka makam aki-nini. Waktu pikeun ngalaksanakeun ieu tradisi biasana dina saminggu sam\u00e9m\u00e9h puasa dimimitian."}
{"id": "33142", "revid": "15233", "url": "https://su.wikipedia.org/wiki?curid=33142", "title": "Ulama", "text": "Ulama =para alim mangrupa wangun jamak tina kecap \u2018alim\u2019 dina basa Arab anu hartina jalma nu nyangking \u00e9lmu. Ulama nya\u00e9ta inohong agama anu nyandang panc\u00e9n pikeun ngaraih, ngabina jeung ngaping umat Islam boh dina masalah agama boh dina masalah sapopo\u00e9 anu diperlukeun dina sisi kaagamaan atawa sosial kamasarakatan."}
{"id": "33143", "revid": "6044", "url": "https://su.wikipedia.org/wiki?curid=33143", "title": "Kyai", "text": "Kiai atawa kyai (sakapeung robah sok disebut \u2018kai\u2019 atawa \u2018ki\u2019) nya\u00e9ta sesebutan pikeun jalma nu alim atawa guru agama"}
{"id": "33144", "revid": "6044", "url": "https://su.wikipedia.org/wiki?curid=33144", "title": "Ngaos", "text": "Ngaos dina Tatakrama Basa Sunda nya\u00e9ta lemesna tina kecap \u2018ngaji\u2019 anu hartina maca kalawan dilenyepan harti jeung jero-jerona. Dina tradisi Sunda harti ngaji jadi ngaheureutan deui nya\u00e9ta pikeun sesebutan kana \u2018ngaji Al-Qur\u2019an jeung agama Islam.\nWanda.\nAji t\u00e9h sarua jeung harga.\nAos og\u00e9 hartina harga."}
{"id": "33147", "revid": "25926", "url": "https://su.wikipedia.org/wiki?curid=33147", "title": "Stasion Cianjur", "text": "Stasion Cianjur (CJ) nya\u00e9ta hiji stasion kar\u00e9ta api anu perenahna di Jalan Yulius Usman, Sayang, Cianjur, Cianjur. Stasion anu luhurna +438,756 m\u00e9ter ieu dioperasikeun ku Da\u00e9rah Operasi II Bandung. Stasion Cianjur aya di km 95+775 sarta mangrupa stasion kalawan kapadetan panumpang nu panglobana dina Jalur Cianjur-Padalarang.\nSabada geus lila teu aktip, kiwari jalur kar\u00e9ta api Cianjur-Padalarang eukeur diaktipkeun deui, r\u00e9l-r\u00e9l anu tiheula diganti ku r\u00e9l anu anyar lantaran r\u00e9l nu baheula geus kolot sarta teu bisa nahan beban anu beurat teuing. Kira-kira pros\u00e9s r\u00e9aktivasi ieu bisa b\u00e9r\u00e9s ahir 2019 atawa awal 2020. Dina taun 2019, jalur Cianjur-Ciranjang geus aktip, sarta di tanggal 21 S\u00e9pt\u00e9mber 2020, jalur Ciranjang-Cipatat resmi beroperasi ditandaan ku dipanjanganna ruteu KA Siliwangi jadi ka Cipatat.\nKar\u00e9ta api.\nSiliwangi (Lokal \u00c9konomi AC), jurusan Sukabumi jeung Cipatat.\nTumbu kaluar.\n Situs Resmi PT Kereta Api Indonesia "}
{"id": "33151", "revid": "15233", "url": "https://su.wikipedia.org/wiki?curid=33151", "title": "Vihara Bhumi Pharsija", "text": "Vihara Bumi Pharsija nya\u00e9ta salah sahiji vihara pangkolotna nu aya di kabupat\u00e9n Cianjur. Perenahna di Jalan Mangunsarkoro No.60 anu asup kana wewengkon kampung Bojong M\u00e9ron, Kalurahan Bojong M\u00e9ron, Kacamatan Cianjur Kota. Ieu vihara t\u00e9h perenahna di tengah-tengah padumukan di sisi lebag kulonna, ana pon sisi w\u00e9tan, kidul jeung kal\u00e9rna mangrupa lingkungan bisnis kayaning ruko, pasar jrrd. Perenahna anu di puseur kota ngajadikeun ieu vihara gampang dihontal mak\u00e9 kandaraan roda dua jeung roda opat.\nIeu vihara t\u00e9h nya\u00e9ta tempat ibadahna agama Budha anu lolobana pangagemna t\u00e9h ti kaum \u00e9tnis Cina. Diwangun taun 1880 kalawan nepika kiwari kungsi ngalamas sababaraha kali pangrop\u00e9a. Sacara umum wangunan vihara anu dipimilik jeung dikokolakeun ku Yayasan Vihara Bhumi Pharsija t\u00e9h karawat kalawan alus jeung pungsina minangka tempat ibadah masih k\u00e9n\u00e9h dipak\u00e9 nepika kiwari.\nSumber Rujukan.\nDisbudpar Jawa Barat.2007. \"Profil Peninggalan Sejarah dan Purbakala di Jawa Barat dalam Khasanah Sejarah dan Budaya\".Bandung:Disbudpar Jawa Barat."}
{"id": "33152", "revid": "25926", "url": "https://su.wikipedia.org/wiki?curid=33152", "title": "Gedung Wisma Karya", "text": "Gedong Wisma Karya perenahna di Jalan Moh. Ali anu sacara administratif asup kana wewengkon Kampung Cikidang, d\u00e9sa Solok Pandan, Cianjur Kota. Ieu lokasi t\u00e9h gampang pisan pikeun dihontal alatan perenahna di sisi jalan ged\u00e9 di puseur kota Cianjur.\nGedong Wisma Karya diwangun taun 1950-an ku warga katurunan Cina minangka gedong rupa-rupa kagiatan. Kira-kira taun 1966 ieu gedong t\u00e9h dipak\u00e9 ku KAMI/KAPPI Cianjur minangka puseur kagiatan. Kiwari pungsina jadi gedong olah raga t\u00e9nis m\u00e9ja. Ieu wangunan t\u00e9h mimitina mah jadi hiji bagian jeung sakola Cina anu aya di satukangeunana. Kiwari di tukangeun ieu gedong t\u00e9h aya sababaraha hiji wangunan sakola dasar negeri.\nSumber Rujukan.\nDisbudpar Jawa Barat.2007. \"Profil Peninggalan Sejarah dan Purbakala di Jawa Barat dalam Khasanah Sejarah dan Budaya\". Bandung:Disbudpar Jawa Barat."}
{"id": "33154", "revid": "17458", "url": "https://su.wikipedia.org/wiki?curid=33154", "title": "Rujak", "text": "Kadaharan lada nu dijieun tina rupa-rupa bungbuahan ngora atawa beubeutian. Bungbuahan jeung beubeutian nu dijieun rujak biasana buah ngora, balingbing, ganas, kadongdong, bangkuang, jst\u00e9. Nyieunna mah kawilang babari. Rupa-rupa bahan nu disebut di luhur dikeureutan. Bungbuna kayaning asem, c\u00e9ng\u00e9k, cab\u00e9, jeung gula beureum dir\u00e9ndos dina co\u00e9t. Rujak kawas kieu disebut rujak uleg. Ilaharna didahar pabeubeurang babarengan. Aya og\u00e9 rujak nu ngahaja dijieun dina acara husus anu disebutna babarit, rujakna disebut rujak kanistr\u00e9n. Aya og\u00e9 rujak anu bungbu, bungbuahan, jeung beubeutian dibebek babarengan, disebutna \"rujak bebek\"."}
{"id": "33155", "revid": "11834", "url": "https://su.wikipedia.org/wiki?curid=33155", "title": "Syafruddin Prawiranegara", "text": "Sjafruddin Prawiranegara (\u00c9jahan heubeul)(). Ahli \u00e9konomi mon\u00e9t\u00e9r, pulitikus, da'i. Sababaraha kali nyekel kalungguhan jadi anggota pingpinan Partai Puseur Masyumi, sababaraha kali jadi Mentri Keuangan jeung Mentri Kemakmuran Indon\u00e9sia, Ketua Pe, merintah Darurat R\u00e9publik Indon\u00e9sia (PDRI), Perdana Mentri Pemerintah R\u00e9volusion\u00e9r Indon\u00e9sia (PRRI), saterusna Presid\u00e9n Rpublik Persatuan Indon\u00e9sia (RPI), Ketua Himpunan Usahawan Muslimin Indon\u00e9sia (HUSAMI) sarta sanggeus aktif jadi da'i og\u00e9 nyekel kalungguhan minangka Ketua Korps Mubalig Indon\u00e9sia (KMI)."}
{"id": "33157", "revid": "15233", "url": "https://su.wikipedia.org/wiki?curid=33157", "title": "Istana Cipanas", "text": "Istana Cipanas nu mangrupa Istana Kapr\u00e9sid\u00e9nan, perenahna di suku Gunung Ged\u00e9, Jawa Kulon. Jarakna kira-kira 103\u00a0km ti Jakarta ka arah Bandung ngaliwatan Puncak. Ieu istana t\u00e9h legana leuwih kurang 26 h\u00e9ktar, tapi nepika kiwari ngan saukur 7.760 m\u00b2 nu dipak\u00e9 pikeun wangunan. Saleuwihna mah dipinuhan ku pepelakan jeung kebon tutuwuhan hias nu asri, kebon sayur jeung tutuwuhan lianna nu diatur m\u00e9h sarupa leuweung leutik.\nKecap \u2018Cipanas\u2019 asalna tina basa Sunda, \u2018cai\u2019 jeung \u2018panas\u2019. Ieu wewengkon t\u00e9h dingaranan Cipanas ku sabab di wewengkon ieu aya sumber cai panas, nu ngandung warirang, jeung kabeneran ayana t\u00e9\u0127 di jero kompl\u00e9ks istana Cipanas.\nSabenerna mah wangunan induk ieu istana t\u00e9h awalna milik pribadi saurang tuan tanah Walanda anu diwangun dina taun 1740. Ti mangsa pamar\u00e9ntahan Gubernur Jendral Gustaf Willem Baron van Imhof, ieu wangunan t\u00e9h dijadikeun minangka tempat pangreureuhan Gubernur J\u00e9ndral Hindia-Walanda.\nSababaraha wangunan anu aya di jero kompl\u00e9ks ieu di antarana \"Paaviliun Yudistira, Paviliun Bima\" jeung \"Paviliun Arjuna\" anu diwangun sababaraha tahap dina taun 1916. \u00c9ta ngaran t\u00e9h dilarapkeun kana wangunan sabada Indon\u00e9sia merd\u00e9ka, ku pr\u00e9sid\u00e9n Sukarno. Di bagian tukang rada ka kal\u00e9r aya \"Gedong B\u00e9ntol\", anu diwangun dina taun 1945 jeun dua wangunan pangweuteuhna anu diwangun dina taun 1983 nya\u00e9ta \"Paviliun Nakula\" jeung \"Paviliun Sad\u00e9wa\".\nHiji kajadian anu penting nu kungsi kaalaman di ieu isatna sabada kamerd\u00e9kaan nya\u00e9ta lumangsungna sidang kabin\u00e9t nu diluluguan ku pr\u00e9sid\u00e9n Soekarno dina tanggal 13 D\u00e9s\u00e9mber 1965, anu netepkeun robahna nilai duit tina Rp 1.000,- jadi Rp 1,-.\nSedengkeun dina magsa pendudukan Jepang di Indon\u00e9sia, ieu gedong t\u00e9h ngan saukur dipak\u00e9 pikeun panyimpangan geged\u00e9n-eged\u00e9n Jepng dina lalampahanana ti Jakarta ka Bandung atawa sabalikna.\nIeu gedong t\u00e9h ditetepkeun minangka Istana Kapr\u00e9sid\u00e9nan jeung dipak\u00e9 minangka tempat pangreureuhan Pr\u00e9sid\u00e9n atawa Wakil Pr\u00e9sid\u00e9n katut kulawargana sabada kamerd\u00e9kaan, saperti halna Camp David di Am\u00e9rika Serikat.\nUnggal rohangn di ieu istana dilengkepan ku parabot anu dijieun tina kai. Di ieu istana t\u00e9h disimpen rupa-rupa kol\u00e9ksi ukiran Jepara jeung lukisan ma\u00e9stro seni lukis Indon\u00e9sia kayaning Basuki Abdullah, Dullah Sujoyono, jeung Lee Man Fong"}
{"id": "33160", "revid": "603511", "url": "https://su.wikipedia.org/wiki?curid=33160", "title": "Pasar Malem", "text": "Pasar malem atawa pasar peuting nya\u00e9ta pasar anu lumangsungna peuting dina waktu anu kawatesanan, upamana ngan saminggu, kalawan tujuan pam\u00e9ran atawa nawarkeun rupa-rupa barang dagangan. Sajaba ti \u00e9ta, og\u00e9 euyeub ku nu ngajualan kadaharan jeung inuman, pintonan kayaning penca silat, gulat, sandiwara, sulap, layar tancep, jst\u00e9. Sakapeung sok di\u00e9mbohan og\u00e9 ku nu ma\u00e9n judi leuleutikan, saperti alung geulang, n\u00e9mbak, jeung rol\u00e9t. Kagiatan pasar malem geus mimiti nerekab dina mangsa sam\u00e9m\u00e9h Perang Dunia II. Nu kawentar mangsa harita nya\u00e9ta \"jaarburs\", nu diayakeun unggal taun di Bandung \nSajarah.\nPasar malem (Hanzi: \u591c\u5e02, pinyin: ye shi) geus aya dina jaman Dinasti Sui di Tiongkok kuno. Dina jaman harita, lumangsungna pasar diatur sacara ketat ku kakaisaran. Pasar malem mimiti kacatet di Chang'an, kota pangbadagna mangsa harita. Ti Chang'an, pasar malem satuluyna ngalegaan ka kota-kota s\u00e9j\u00e9nna saperti Kaifeng, Luoyang jeung Yangzhou.\nNepi ka taun 965 di jaman Dinasti Song, kakaisaran ngahapuskeun larangan dagang sanggeus liwat tengah peuting. Di Kaifeng muncul pasar malem nu diayakeun nepi ka isuk. Pasar malem samod\u00e9l kieu disebutna pasar hantu (\u9b3c\u5e02). Ieu kabiasaan t\u00e9h jadi budaya tur nerekab ka kota-kota s\u00e9j\u00e9nna di sakuliah Tiongkok."}
{"id": "33161", "revid": "11449", "url": "https://su.wikipedia.org/wiki?curid=33161", "title": "Ond\u00e9", "text": "Ond\u00e9 atawa ond\u00e9-ond\u00e9 nya\u00e9ta ngaran kadaharan anu rasana amis, dijieun tina tipung ketan anu dibuleud-buleud. Di jerona dieusian ku ent\u00e9n atawa kacang h\u00e9jo, tuluy dipuih-puih di luhureun siki wij\u00e9n, nepi ka \u00e9ta siki wij\u00e9n t\u00e9h napel minuhan bagian luarna, sanggeus kitu digor\u00e9ng.\nSajarah.\nSajarahna ond\u00e9-ond\u00e9 bisa disalusur di Tiongkok dina jaman dinasti Tang. Ieu kadaharan t\u00e9h dijadikeun ku\u00e9h resmi da\u00e9rah Changan (kiwari Xian) nu disebut \"ludeui\" (\u788c\u5806). Ieu kadaharan t\u00e9h tuluy dibawa ku nu bubuara ka wewengkon Cina kidul, tuluy ngarekahan nepi ka wewengkon s\u00e9j\u00e9nna di Asia.\nOnd\u00e9-ond\u00e9/jin deui di Cina kal\u00e9r disebut matuan (\u9ebb\u7cf0), di wewengkon w\u00e9tan-kal\u00e9r Cina disebut ma yuan (\u9ebb\u5706), sarta di Hainan disebut jen dai (\u73cd\u888b). \"Jin deui\" sakapeung disebut og\u00e9 \"zhimaqiu\" (\u829d\u9ebb\u7403) nu hartina \"bola wij\u00e9n\" dina basa Sunda. Di Hong Kong, ieu kadaharan t\u00e9h babari pisan kapanggihna, sabab m\u00e9h sakab\u00e9h toko ku\u00e9h ngadagangkeun."}
{"id": "33162", "revid": "5265", "url": "https://su.wikipedia.org/wiki?curid=33162", "title": "Pais lauk", "text": "Pais lauk nya\u00e9ta kadaharan urang Sunda nu kiwari geus kawentar sanasional. Sok sanajan sarwa lauk darat enas-enasna bisa dipais, tapi nu ilaharna dipais mah lauk emas, cop\u00e9lna nu beuratna ngan satengah kilo. Nu panghad\u00e9na dijieun pais nya\u00e9ta lauk emas bibit nu keur endogan kurang leuwih 2\u00a0kg.\nCara Nyieunna.\nMimitina lauk emas dib\u00e9r\u00e9sihan, kokotorna dina beuteungna dipiceun, dikumbah nepi ka b\u00e9r\u00e9sih. Tuluy dikeueum ku campuran cai jeung uyah katut asem salila 3-4 jam nepi ka nyerep. Bungbu nu kudu disadiakeun nya\u00e9ta salam, s\u00e9reh, bawang beureum, bawang daun, tuluy dihijikeun jeung lauk anu geus dikeueum."}
{"id": "33163", "revid": "669", "url": "https://su.wikipedia.org/wiki?curid=33163", "title": "Kedok", "text": "Kedok atawa top\u00e9ng nya\u00e9ta tutup beungeut, biasana dijieun tina kai anu diukir. mangrupa beungeut hiji tokoh boh tokoh wayang atawa nu s\u00e9j\u00e9nna nu dipak\u00e9 ku juru tari atawa pama\u00e9n dina waktu pintonan Ibing Top\u00e9ng. Panari atawa pama\u00e9n mak\u00e9 kedok ku cara ng\u00e9g\u00e9l kulit anu dipaku dina kai ditukangeun baham \u00e9ta kedok. Kai \u00e9ta nu dipak\u00e9 pikeun nyieun kedok ngahaja dipilih anu hampang tur seratna lemes. biasana nu dipak\u00e9 t\u00e9h kai jaran atawa kai waru. Dina dadasarna kedok biasana dihias ku ornam\u00e9n-ornam\u00e9n. Upamana dina top\u00e9ng Cirebon, ornam\u00e9n nu mindeng kat\u00e9mbong t\u00e9h nya\u00e9ta motip kembang layang dina taar dina kedok tokoh panji atawa Samba, motip beulah kupat minangka hiasan taar atawa buuk dina top\u00e9ng nu watekna gagah. Ornam\u00e9n t\u00e9h sajaba ti d\u00e9korasi, og\u00e9 m\u00e9r\u00e9 tekenan \u00e9kspr\u00e9si watekna. Sanggeusna diukit, tuluy dic\u00e9t luyu jeung watek tokoh anu pakait. Warna anu digunakeun og\u00e9 ngalambangkeun watek jeung pasipatanana deui, upamana warna bodas ngalambangkeun kasucia, kapolosan, digunakeun pikeun ngec\u00e9t top\u00e9ng Panji. Pulas beureum ngalambangkeun napsu angkara, amarah, kasarakahan, dipak\u00e9 pikeun ngec\u00e9t kedok Klana, jst\u00e9.\nWarna-warna pikeun kedok-kedok utama geus dibakukeun sacara tradisional. Aya opat rupa watek kedok dina top\u00e9ng Cirebon, nya\u00e9ta (1) Liyepan atawa Leyepan nu watekna lemes, dar\u00e9hd\u00e9h, saperti Panji jeung Pamindo; (2) Lanyapan atau ladak nu watekna lemes tapi gumbira, gerakanna lincah, saperti Samba atawa Rumyang; (3) Ponggawa, watekna gagah saperti Patih jeung Tumenggung; (4) Danawa, sipatna kasar, sarakah, angkara, saperti Klana atau Ruwana (Rahwana). Upama ditilik tina wangun panonna kabagi kana opat rupa: (1) Liyepan, wangun matana sipit kawas nu tunduh, m\u00e9h nutup, kawas siki par\u00e9; (2) Lanyapan, wangun matana kabuka tapi ngan saeutik kawas siki bont\u00e9ng; (3) Kedelin, wangun panon kabuka kawas kacang kadel\u00e9, buleud; jeung(4) Pentelengan, wangun panon buleud badag, bolotot. Pikeun kedok-kedok wayang nu digunakeun dina pagelaran wayang top\u00e9ng, wangunna niru wangun wayang. Hususon kedok bodor jeung Semar, wangunna ngan sapotong, nepi ka pama\u00e9nna bisa cacarita (dina top\u00e9ng s\u00e9j\u00e9nna mah henteu sabab kudu ng\u00e9g\u00e9l tali pameungkeut kedok). Pangrajin top\u00e9ng nu kawentar di antarana Royani jeung Sadriya."}
{"id": "33164", "revid": "25926", "url": "https://su.wikipedia.org/wiki?curid=33164", "title": "Rebab", "text": "Rebab nya\u00e9ta waditra k\u00e9s\u00e9t nu kaasup kana gamelan sapuratina, biasana diapa\u00e9nkeun dina pagelaran wayang, kiliningan, celempungan, atawa tembang Sunda husus dina laras Sal\u00e9ndro. Pungsina nya\u00e9ta keur mirig sarta madakeun m\u00e9lodi. Surupan atawa tangga nada nu ilahar digunakeun ku nu ma\u00e9nkeun rebab nya\u00e9ta sal\u00e9ndro, p\u00e9log, sorog, jeung degung, kalawan tata ramo anu husus.\nSasakala.\nRebab asalna tina basa (Arab \u0627\u0644\u0631\u0628\u0627\u0628\u0629 atawa \u0631\u0628\u0627\u0628\u0629 - \"gond\u00e9wa\"). Istilah rebap, rabab, rebeb, rababah, atawa al-rababa) sahenteuna geus dipikawanoh leuirna ti abad ka-9 Mas\u00e9hi, sumebar ngaliwatan jalur perdagangan Islam, utamana wewengkon-wewengkon Afrika Kal\u00e9r, Timur Tengah, bagian ti \u00c9ropa, jeung Ori\u00e9ntal.\nDi nagara bagian Malaysia w\u00e9tan, Kelantan jeung Terengganu, rebab digunakeun dina ritual nyageurkeun panyakit anu disebut \"Main Puteri\". Sakapeung pama\u00e9n rebabna ngahaja diogan ka rumah sakit upama dokter geus teu sanggup ngubaranana.\nKarakterisitik.\nRebab sora nadana luhur, ku kituna mindeng diukir jeung dihias puhuna atawa catangna. Catangna lengk\u00e9h, jeung biasana dijieun tina kai leban, panjangna 3 kaki 6 inci, jeung diukir ti ujung puhu nepi ka ujung catang. Puhuna sarupa jeung mahkota urang Khamer. tilu ceuli jang tali nu diukir, bijil di handap mahkotana, 2 di belah k\u00e9nca, 1 di belah katuhu ti catangna. Talina aya 3, 2 tali dipa\u00e9nkeun babarengan. Sorana nya\u00e9ta E, A, jeung E luhur, aya og\u00e9 anu sorana G, D, A. Paranti ngag\u00e9s\u00e9kna mak\u00e9 kai anu diukir jeung dig\u00e9s\u00e9kna kawas ma\u00e9nkeun c\u00e9llo. Catangna manjang vertikal, l\u00e9bar luhurna 8 inci, handapna 4 inci, jeung kandelna 2 inci. Batokna biasana dijieun tina kulit munding. Aya nu l\u00e9ngk\u00e9t jang neken sora, jeung camara paranti ngag\u00e9s\u00e9kna dijieun tina buntut munding atawa sabut kalapa.\nCara.\nRebab dipa\u00e9nkeun ku cara neundeun jempol digigireun puhu g\u00e9s\u00e9kan, ramo ka 2 jeung ka 3 di handap, tuluy ramo ka 4 jeung ka 5 ngaheuraskeun tali. Tali g\u00e9s\u00e9kan dipa\u00e9nkeun di luhureun batok."}
{"id": "33165", "revid": "15233", "url": "https://su.wikipedia.org/wiki?curid=33165", "title": "Sukur Pesisiran", "text": "Sukur Pesisiran nya\u00e9ta upacara tradisional anu diayakeun ku masarakat pamayang basisir kidul hususna di wewengkon Cianjur kalawan maksud jeung tujuan minangka ugkapan rasa sukur ka Pang\u00e9ran anu Maha \u00c9sa kana ni\u2019mat anu geus dib\u00e9r\u00e9.\nIeu upacara t\u00e9h waktu dilaksanakeunana teu matuh, gumantung kana waktu nu had\u00e9. Kadang-kadang acarana t\u00e9h dibarengkeun jeung Hadi jadi Kota Cianjur atawa Hari Kemerd\u00e9kaa Indon\u00e9sia. Tempat pikeun ngalaksanakeunana g\u00e9 teu matuh di salah sahiji basisir, di wewengkon Pakidulan Cianjur kadang-kadang dilaksanakeun di Basisir Apra, Basisir S\u00e9r\u00e9g, Basisir Jayanti atawa di Basisir Batu Kukumbung."}
{"id": "33173", "revid": "21776", "url": "https://su.wikipedia.org/wiki?curid=33173", "title": "Kaligata", "text": "Kaligata atawa biduran (dikenal dina istilah m\u00e9dis urtikaria) nya\u00e9ta salah sahiji panyakit kulit anu teu keuna ka unggal jalma. Ngan ukur jalma-jalma nu tangtu nu bisa ngalaman ieu nya\u00e9ta anu dina jero getihna mawa bakat al\u00e9rgi. Mungkin kolotna og\u00e9 aya nu sok ngalaman al\u00e9rgi. Upama lain ti kolotna, mungkin aya bakat ti aki-ninina. \nAl\u00e9rgi hartina teu tahan kana hiji hal. \u00c9ta hal t\u00e9h bisa kadaharan, inuman, obat-obatan atawa alat kosm\u00e9tika. Biasana r\u00e9aksi al\u00e9rgina mangrupa ararateul. Muncul b\u00e9ntol-b\u00e9ntol badag semu ngagebl\u00e9g dina kab\u00e9h awakna sababaraha menit atawa jam sabada ngadahar kadarahan nu matak al\u00e9rgi, atawa ku hal s\u00e9j\u00e9nna. \nHawa tiis, cahaya panon po\u00e9, atawa k\u00e9sang sorangan og\u00e9 bisa jadi matak kaligata. Pikeun jalma dina al\u00e9rgi lian, kaligata mungkin muncul akibat kebul di imah.\nTeu Bisa Cageur.\nPanyakit al\u00e9rgi ayana dina jero getih. Sipat getihna babarian kapangaruhan kana hiji zat. Awak kudu dilatih sangkan jadi tahan kana bahan-bahan anu sam\u00e9m\u00e9hna teu tahan jeung matak jadi al\u00e9rgi ka man\u00e9hna. Sakumna jalma nu boga bakat al\u00e9rgi boga jenis bahan-bahan nu teu sarua anu matak ngajadikeun man\u00e9hna al\u00e9rgi. \u00c9ta bahan t\u00e9h kudu disingkahkeun sangkan al\u00e9rgina teu kambuh. Upama hiji waktu keuna kana bahan anu matak al\u00e9rgi, \u00e9ta al\u00e9rgi t\u00e9h bisa kambuh jeung teu diduga-duga. \nUbar Anti Al\u00e9rgi.\nAya sababaraha jenis ubar anti al\u00e9rgi anu gunana pikeun ngurangan al\u00e9rgi anu geus muncul. Beuki gancang dipak\u00e9, beuki gancang og\u00e9 cageur deuina. Aya ubar anu diinum, og\u00e9 aya anu perlu disuntikkeun. Mun telat ditar\u00e9kahan, al\u00e9rgina bisa beuki parah jeung lila ka cageurna. Jeis al\u00e9rgi anu beurat komo bisa nepika ngakibatkeun pati.\nAl\u00e9rgi kaligata t\u00e9h bisa rerep sorangan. Tapi gagaro anu kasar teuing bisa ngakibatkeun kulit ruksak. Mungkin bisa nepika l\u00e9c\u00e9t, jeung bisa inf\u00e9ksi nu matak kaligata mah perlu dibalur ku wedak salisil. \nUbar anti al\u00e9rgi teu matak nyageurkeun al\u00e9rgi. Panyakitna baris kambuh deui mun beunang deui kana bahan anu pial\u00e9rgieun.\nSumber Rujukan.\nDr.Hendrawan Nadesul. 1992. \"Pencegahan Penyakit di Daerah Pedesaan\". Jakarta: Depdikbud."}
{"id": "33176", "revid": "15233", "url": "https://su.wikipedia.org/wiki?curid=33176", "title": "Filologi", "text": "Filologi asalna tina basa Yunani \"philein\", nu hartina \"cinta\" jeung \"logos\", \"kecap\". Filologi mangrupa \u00e9lmu nu ngaguar ngeunaan naskah-naskah (manuskrip), ilaharna tina jaman buhun. Istilah \"Philologia\" mimiti dipak\u00e9 kira-kira abad ka-3 SM ku sawatara ahli ti Iskandariyah. Dipak\u00e9 pikeun nyebut kaahlian anu diperlukeun pikeun ngulik tinggalan tinulis nu asalna ti mangsa ratusan taun sam\u00e9m\u00e9hna. Ahli ti Iskandariyah nu mimiti nuliskeun \u2018filologi\u2019 t\u00e9h nya\u00e9ta Eratosthenes.\nT\u00e9ks anu nyangkaruk dina naskah utamana asalna tina p\u00e9riodeu anu geus lila, ilaharna h\u00e9s\u00e9 kahartina, boh alatan basana, boh tina sabab salin-sinalin anu mindeng anu ngabalukarkeun t\u00e9ks beuki mindeng ngamuat kasalahan nu dihaja atawa henteu tina \u00e9ta pros\u00e9s.\nDina p\u00e9riodeuu awal ulikanana, filologi leuwih neueul kana ulikan jeung panalungtikan t\u00e9ks Injil, boh Injil perjanjian lama boh perjanjian baru. Tapi, alatan dianggap hasil dina ngungkulan masalah nyalusur naskah asli tina ragemna turunan t\u00e9ks, ku kituna ambahan ulikanna beuki ngalegaan, henteu ngan semet kana t\u00e9ks-t\u00e9ks kaagamaan, tapi og\u00e9 kana sakur t\u00e9ks heubeul naon ba\u00e9.\nJalma anu ngulik atawa boga kaahlian husus dina filologi disebut filolog. Panc\u00e9nna anu utama nya\u00e9ta nalungtik ngeunaan naskah-naskah \u00e9ta, nyieun laporan ngeunaan kaayaan naskah anu ditalungtikna, sarta nyieun \u00e9disi naskah anu bisa kabaca ku balar\u00e9a.\nSarjana-sarjana Indon\u00e9sia anu jadi panaratas dina filologi antarana Hus\u00e9in Jayadiningrat, Prof.Dr.R.M.Ng. Poerbatjaraka. Sarjana-sarjana Sunda anu jadi panaratas filologi antarana: Sal\u00e9h Danasasmita, \u00c9di S. \u00c9kajati, Atja, jst\u00e9."}
{"id": "33179", "revid": "11449", "url": "https://su.wikipedia.org/wiki?curid=33179", "title": "Kupat", "text": "Kupat nya\u00e9ta kaolahan has Asia Tenggara maritim dijieunna tina bahan dasar b\u00e9as nu dibungkus ku anyaman janur. Kupat sok mindeng kapanggih dina po\u00e9 lebaran nalika umat Islam ngarayakeun r\u00e9ngs\u00e9na bula Ramadhan.\nKaolahan has anu mak\u00e9 kupat t\u00e9h di antarana kupat tahu, lot\u00e9k (Sunda), Grabag (Magelang), kupat glabet (Tegal), coto Makassar, jeung gado-gado (Betawi). Kupat og\u00e9 sok dipak\u00e9 pikeun batur ngadahar sat\u00e9, sanajan leuwih umumna mah ku lontong. Iwal di Indon\u00e9sia, kupat og\u00e9 kapanggih di Malaysia, Brun\u00e9i, jeun Singapura. Di Filipina og\u00e9 aya \u201cbugnoy\u201d anu m\u00e9h sarupa jeung kupat tapi mak\u00e9 pola anyaman anu b\u00e9da.\nWangun kupat umumna pasagi atawa jajaran g\u00e9njang tapi r\u00e9a og\u00e9 wangun kupat s\u00e9j\u00e9nna kalawan mak\u00e9 pola anyaman nu rupa-rupa. Bahan nu dipak\u00e9 pikeun nyieun kupat perlu dipilih janur anu boga kualitas nu had\u00e9 nya\u00e9ta anu panjang, teu pati ngora jeung teu kolot teuing.\nKagunaan lian.\nDi sababaraha wewengkon di pulo Jawa, kupat t\u00e9h mindeng digantungkeun di luhur (lawang) panto imah pikeun sarupa jimat. Masarakat di \u00e9ta wewengkon t\u00e9h masih k\u00e9n\u00e9h nyepeng tradisi pikeun teu nyieun kupat di po\u00e9-po\u00e9 nu biasa, nu antukna kupat ngan saukur dijieun nalika waktu lebaran nepika saminggu sabadana. Di sababaraha wewengkon s\u00e9j\u00e9nna di pulo Jawa aya og\u00e9 anu gan saukur nyieun kupat t\u00e9h di po\u00e9 ka tuju sabada lebaran hungkul atawa sok disebut \u201cpo\u00e9 kupat\u201d. Di pulo Bali kupat (Bali:kipat) mindeng dijieun sasaj\u00e9n dina upacara adat."}
{"id": "33181", "revid": "3", "url": "https://su.wikipedia.org/wiki?curid=33181", "title": "Pondok Pasantr\u00e9n Shobarul Yaqien", "text": ""}
{"id": "33184", "revid": "3874", "url": "https://su.wikipedia.org/wiki?curid=33184", "title": "Merd\u00e9ka", "text": ""}
{"id": "33185", "revid": "3874", "url": "https://su.wikipedia.org/wiki?curid=33185", "title": "Merdika", "text": ""}
{"id": "33187", "revid": "709", "url": "https://su.wikipedia.org/wiki?curid=33187", "title": "D\u00e9wi Kunti", "text": ""}
{"id": "33188", "revid": "709", "url": "https://su.wikipedia.org/wiki?curid=33188", "title": "Bima", "text": ""}
{"id": "33189", "revid": "709", "url": "https://su.wikipedia.org/wiki?curid=33189", "title": "Werkudara", "text": ""}
{"id": "33190", "revid": "709", "url": "https://su.wikipedia.org/wiki?curid=33190", "title": "Hidimbi", "text": ""}
{"id": "33194", "revid": "25926", "url": "https://su.wikipedia.org/wiki?curid=33194", "title": "Duit Logam", "text": "Duit logam atawa sok sakapeung disebut koin (tina basa Inggris \"coin\") nya\u00e9ta logam anu dipak\u00e9 minangka pakaka transaksi \u00e9konomi jeung biasana dipedalkeun ku hiji pamar\u00e9ntah. Ilaharna duit logam wangunna buleud sok sanajan teu salawasna kitu. Dina hiji duit logam biasana boga dua sisi: sisi nu ka hiji n\u00e9mbongkeun nilai duit jeung sisi sabeulahna deui biasana n\u00e9mbongkeun gambar. Duit logam di nagara-nagara karajaan biasana n\u00e9mbongkeun gambar pupuhu \u00e9ta nagara dina salah sahiji sisina. \nDuit logam boa sajarah r\u00e9buan taun ti b\u00e9h dituna sanajan tacan aya nu maluruh kalawan pasti ti mana jeung iraha duit logam mimiti dijieun. Tapi dipercaya aya tilu tradisi anu b\u00e9da, nya\u00e9ta:"}
{"id": "33195", "revid": "153", "url": "https://su.wikipedia.org/wiki?curid=33195", "title": "Duit logam", "text": ""}
{"id": "33196", "revid": "153", "url": "https://su.wikipedia.org/wiki?curid=33196", "title": "Koin", "text": ""}
{"id": "33197", "revid": "25926", "url": "https://su.wikipedia.org/wiki?curid=33197", "title": "Halo (f\u00e9nom\u00e9n optik)", "text": "Halo (\"\u1f05\u03bb\u03c9\u03c2;\" disebut og\u00e9 nimbus, icebow, atawa Gloriole) nya\u00e9ta f\u00e9nom\u00e9na optik nu mangrupa lingkaran cahaya di sabudeureun panon po\u00e9 jeung bulan, jeung sakapeung sok aya dina sumber cahaya lianna kayaning lampu pikeun nyaangan jalan. Aya sababaraha rupa halo, tapi umumna halo muncul disababkeun ku kristal \u00e9s dina awan cirrus anu tiis nu aya 5-10 km di luhureun troposf\u00e9r. Wangun jeung perenahna \u00e9ta kristal \u00e9s t\u00e9h nangtukeun tipe halo naon anu bakal kaluar. Cahaya anu dipantulkeun dina kristal \u00e9s bisa ngaluarkeun sababaraha rupa warna, siga nu aya dina katumbiri.\nHalo og\u00e9 sakapeung sok muncul di deukeut beungeut bumi, nalika aya kristal \u00e9s anu disebut lebu berlian. Kajadian ieu t\u00e9h bisa muncul dina cuaca nu tiis, nalika kristal kawangun di deukeut beungetu bumi jeung mantulkeun cahaya."}
{"id": "33198", "revid": "6044", "url": "https://su.wikipedia.org/wiki?curid=33198", "title": "Halo", "text": ""}
{"id": "33202", "revid": "15233", "url": "https://su.wikipedia.org/wiki?curid=33202", "title": "Uni \u00c9mirat Arab", "text": "Uni \u00c9mirat Arab (disingket U\u00e9a) (basa Inggris: United Arab Emirates) mangrupa hiji nagara himpunan ti tujuh \u00e9mirat. Tujuh \u00e9miratna nya\u00e9ta: Abu Dhabi, Ajman, Dubai, Fujairah, Ras al-Khaimah, Sharjah, jeung Umm al-Qaiwain. Nagara ieu aya dina basisir Teluk P\u00e9rsia."}
{"id": "33203", "revid": "3874", "url": "https://su.wikipedia.org/wiki?curid=33203", "title": "UEA", "text": ""}
{"id": "33204", "revid": "3874", "url": "https://su.wikipedia.org/wiki?curid=33204", "title": "UAE", "text": ""}
{"id": "33205", "revid": "25926", "url": "https://su.wikipedia.org/wiki?curid=33205", "title": "Yaman", "text": "R\u00e9publik Yaman mangrupa hiji nagara di Jazirah Arab di Asia Kulon-Kidul, bagian ti W\u00e9tan Tengah. Yaman tepung wates jeung Laut Arab di kidul, Teluk Ad\u00e9n jeung Laut Beureum di kulon, Oman di w\u00e9tan, jeung Arab Saudi di kal\u00e9r. Populasi Yaman kira-kira jumlahna 23 juta jiwa. Lega nagara ieu kira-kira 530.000\u00a0km2 jeung wewengkonna boga leuwih ti 200 pulo. Pulo nu pangged\u00e9na, Sokotra, aya kira-kira 415 kilom\u00e9ter kidulan Yaman."}
{"id": "33206", "revid": "25926", "url": "https://su.wikipedia.org/wiki?curid=33206", "title": "Yordania", "text": "Karajaan Hasyimiyah Yordania, biasana disebut Yordania (basa Arab: \u0623\u0631\u062f\u0646\u0651, transliterasi: \"\u02bcUrdunn\"), mangrupa hiji nagara di W\u00e9tan Tengah nu tepung wates jeung Suriah di kal\u00e9r, Arab Saudi di w\u00e9tan jeung kidul, Irak di kal\u00e9r-w\u00e9tan, sarta Isra\u00e9l jeung Tepi Kulon di kulon. Yordania narima arus pangungsi Pal\u00e9stina dina leuwih ti 3 dasawarsa, ngajadian man\u00e9hna salaku salah sahiji panampung pangungsi pangageungna di dunya."}
{"id": "33207", "revid": "3874", "url": "https://su.wikipedia.org/wiki?curid=33207", "title": "Karajaan Hasyimiyah Yordania", "text": ""}
{"id": "33209", "revid": "29269", "url": "https://su.wikipedia.org/wiki?curid=33209", "title": "Andorra", "text": "Andorra, resmina Kapang\u00e9ranan Andorra (basa Catalan: Principat d'Andorra), disebut og\u00e9 Kapang\u00e9ranan Lebak Andorra, (basa Catalan: \"Principat de les Valls d'Andorra\"), mangrupa hiji nagara leutik di \u00c9ropa, aya dina Pagunungan Pyrenees w\u00e9tan jeung diwatesan ku Spanyol jeung Prancis. Legana 468\u00a0km\u00b2 jeung populasina 83,888 dina 2009. Ibu kotana, Andorra la Vella, mangrupa ibu kota pangluhurna di \u00c9ropa, dina 1023 m\u00e9ter. Basa resmina basa Catalan."}
{"id": "33210", "revid": "3874", "url": "https://su.wikipedia.org/wiki?curid=33210", "title": "Andora", "text": ""}
{"id": "33212", "revid": "15233", "url": "https://su.wikipedia.org/wiki?curid=33212", "title": "\u00c9mb\u00e9r", "text": "\u00c9mb\u00e9r (tina basa Walanda \"emmer\") nya\u00e9ta hiji alat tahan cai anu wangunna silinder kalawan v\u00e9rikal, anu bagian luhurna muka jeung bagian handapna (alas) datar, biasana dilengkepan ku timbaan (cacant\u00e9l) nu wangunna melengkung satengah buleud. \u00c9mb\u00e9r geus dipak\u00e9 ti jaman kuno, utamana pikeun mindahkeun cai tina keran atawa sumur kana bak atawa tong. \u00c9mb\u00e9r og\u00e9 sok dipak\u00e9 pikeun ngawadahan c\u00e9t, keusik jeung kadaharan.\n\u00c9mb\u00e9r bisa dijieun tina rupa-rupa bahan kayaning plastik, s\u00e9ng atawa kai. Sakapeung \u00e9mb\u00e9r sok mak\u00e9 panutup."}
{"id": "33213", "revid": "25926", "url": "https://su.wikipedia.org/wiki?curid=33213", "title": "B\u00e9as pandan wangi", "text": "B\u00e9as Pandan Wangi katelah minangka b\u00e9as asli khas Cianjur anu mangrupa hiji-hijina b\u00e9as anu seungit pandan jeug hiji-hijina b\u00e9as anu kualitasna panghad\u00e9na. B\u00e9as ieu euweuh di wewengkon s\u00e9j\u00e9n, alatan kitu ieu b\u00e9as t\u00e9h jadi has Cianjur. Rasana pulen jeung hargana leuwih mahal ti batan b\u00e9as biasa.\nPasawahan Cianjur nu ngahasilkeun ieu b\u00e9as asli Cianjur t\u00e9h iwal ti wewengkon kacamatan Warungkondang Cugenang jeung sawar\u00e9h deui di Kacamatan Cianjur. Legana kira-kira 10,392 Ha atawa 10,30 % legana tina sakuliah lahan pasawahan di Kabupat\u00e9n Cianjur. Produksi rata-rata per h\u00e9ktarna kira-kira 6,3 ton jeung produksi unggal taunna 65,089 ton."}
{"id": "33219", "revid": "25926", "url": "https://su.wikipedia.org/wiki?curid=33219", "title": "Palu", "text": "Palu atawa martil nya\u00e9ta pakakas anu dipak\u00e9 pikeun nakol hiji barang. Palu umumna dipak\u00e9 pikeun maku, ngom\u00e9an hiji banda, nempa logam jeung ngancurkeun hiji banda. Palu dirarancang pikeun tujuan nu tangtu kalawan variasi dina wangun jeung struktur. Wngun umum palu nya\u00e9ta boga gagang jeung hulu, kalawan bagian anu leuwih beurat dina huluna. D\u00e9san dasar palu sangkan babari dipak\u00e9, tapi aya og\u00e9 mod\u00e9l palu m\u00e9kanis anu dioperasikeun pikeun kaperluan au leuwih ged\u00e9.\nPalu mungkin pakakas anu pangkolotna anu masih k\u00e9n\u00e9\u0127 nyampak nepika kiwari. Palu batu dipikawanoh geus dipak\u00e9 ti semet taun 2.600.000 Sam\u00e9m\u00e9h Mas\u00e9hi . Palu nya\u00e9ta pakakas dasar pikeun rupa-rupa prof\u00e9si. Minangka analogina, palu og\u00e9 dipak\u00e9 pikeun pakakas anu did\u00e9sain pikeun m\u00e9r\u00e9 takolan, contona dina m\u00e9kanisme pikeun ngaluncurkeun p\u00e9lor dina bedil."}
{"id": "33220", "revid": "3874", "url": "https://su.wikipedia.org/wiki?curid=33220", "title": "Martil", "text": ""}
{"id": "33221", "revid": "18897", "url": "https://su.wikipedia.org/wiki?curid=33221", "title": "Palu (disambiguasi)", "text": ""}
{"id": "33223", "revid": "3", "url": "https://su.wikipedia.org/wiki?curid=33223", "title": "Kyrgyzstan", "text": ""}
{"id": "33224", "revid": "3874", "url": "https://su.wikipedia.org/wiki?curid=33224", "title": "Kazakhstan", "text": ""}
{"id": "33226", "revid": "25926", "url": "https://su.wikipedia.org/wiki?curid=33226", "title": "B\u00e9larus", "text": "R\u00e9publik B\u00e9larus atawa B\u00e9larusia mangrupa hiji nagara di \u00c9ropa W\u00e9tan eujeung ibu kotana Minsk. Nagara ieu administratifna kabagi kana 6 provinsi (\"voblast\") jeung hiji kota husus.\nAdministratif.\nB\u00e9larus diwangun ti 6 provinsi (\"voblast\"), dingaranan dumasar kana kota-kota nu jadi pusat administrasina. Kota Minsk, aya di provinsi Minsk, miboga status husus salaku salah sahiji bawahan nasional sabab teu diasupkeun kana voblast naon wa\u00e9. Subdivisi dina \"voblast\" diwarisan ti masa Sovi\u00e9t. Voblast-voblast \u00e9ta dibagi deui kana \"raion\" (biasa ditarjamahkeun kana \"distrik\" atawa \"wewengkon\"). Otoritas l\u00e9gislatif satempat (\"raisovet\", \"d\u00e9wan raion\") dipilih ku warga raion; otoritas \u00e9ksekutif satempat (\"administrasi raion\") diangkat ku otoritas \u00e9ksekutif nu leuwih luhur. Ku cara nu sarua, kab\u00e9h voblast miboga otoritas l\u00e9gislatifnya sorangan (\"oblsovet\"), dipilih ku warga, jeung otoritas \u00e9ksekutif (\"administrasi voblast\"), nu pamingpinna dipilih ku pr\u00e9sid\u00e9n."}
{"id": "33228", "revid": "3874", "url": "https://su.wikipedia.org/wiki?curid=33228", "title": "Belarusia", "text": ""}
{"id": "33229", "revid": "3874", "url": "https://su.wikipedia.org/wiki?curid=33229", "title": "B\u00e9larusia", "text": ""}
{"id": "33230", "revid": "3874", "url": "https://su.wikipedia.org/wiki?curid=33230", "title": "Belarus", "text": ""}
{"id": "33231", "revid": "3874", "url": "https://su.wikipedia.org/wiki?curid=33231", "title": "Belarousssia", "text": ""}
{"id": "33232", "revid": "3874", "url": "https://su.wikipedia.org/wiki?curid=33232", "title": "Belaroussia", "text": ""}
{"id": "33237", "revid": "665330", "url": "https://su.wikipedia.org/wiki?curid=33237", "title": "Jalan Raya Pos", "text": "Jalan raya pos nya\u00e9ta jalan anu panjangna kurang leuwih 1000\u00a0km anu manjang sapanjang jalur kal\u00e9r pulo Jawa, ti Anyer nepi ka Panarukan. Diwangun dina mangsa pamar\u00e9ntahan Herman Willem Daendels. Dina unggal 4,5 kilometer diwangun pos minangka tempat pangreureuhan jeung panumbu pangiriman susuratan. Tujuan diwangunna jalan raya pos nya\u00e9ta pikeun leuwih ngalancarkeun komunikasi antar wewengkon anu dikawasa ku Daendels di sapanjang pulo jawa jeung sawar\u00e9h b\u00e9nt\u00e9ng pertahanan di basisir kal\u00e9r pulo Jawa. Salian ti ngalancarkeun komunikasi, fungsi s\u00e9j\u00e9nna nya\u00e9ta pikeun pertahanan. Ku ayana \u00e9ta jalan manuver tentara darat leuwih gampang tur lancar.\nSumber rujukan.\n Jalan Raya Pos"}
{"id": "33238", "revid": "25926", "url": "https://su.wikipedia.org/wiki?curid=33238", "title": "Babadotan", "text": "Babadotan; dodombaan; ngaran Lat\u00e9n \"Agerotum conyzoides, L\" mangrupa tutuwuhan liar tapi leuwih dipikawanoh minangka pepelakan pangganggu (gulma). Sacara umum, tutuwuhan ieu tumuwuh liar jeung eurih, bisa kapanggih di pakarangan imah, sisi jalan atawa susukan, komo di kebon atawa di huma.\nBabadotan kaasup tutuwuhan terna sausum, tumuwuh ngadeg jeung cabangan. jangkung Babadotan ngahontal 30\u201390\u00a0cm. Batangna buleud aya rambutan panjang sarta lamun keuna taneuh bakal ngaluarkeun akar.\nDaunna aya cupatan kaayaana pahareup hareup. Daunna oval sarta boga pangkal buleud nyungcung,sisina r\u00e9r\u00e9g\u00e9an, aya buluan jeung warnana hejo.\nBabadotan mibanda hasiat pikeun ubar, babadotan kaasup kana suku Asterac\u00e9ae.\nCiri fisik.\nTutuwuhan ieu tumuwuh ngadeg atawa nangkub handapna, jangkungna kurang leuwih 30\u201390\u00a0cm, jeung cabangan.\nBabadotan mibanda tangkal buleud jeung bulu panjang, lamun keuna kana taneuh bakal ngaluarkeun akar.\nTutuwuhan ieu miboga daun cupatan, ayana pahareup-hareup tur \"nyilang\" (\"Compositae\"), Daunna lonyod sarta boga \"pangkal\" buleud nyungcung,sisina r\u00e9r\u00e9g\u00e9an, aya buluan jeung warnana hejo, panjangna 1\u201310\u00a0cm, lebar 0,5\u20136\u00a0cm, dua beungeut daunna aya buluan panjang jeung aya kelenjar anu aya dina beungeut handap tina daun, warnana h\u00e9jo.\nKembang bandotan kaasup majemuk ngumpul 3 atawa leuwih, anu kaluar tina tungtung cupat jeung kelirna bodas. Panjang bonggol kembangna 6\u20138\u00a0mm, cupatna aya buluan. Buah hideung jeung leutik. Daerah distribusi, habitat jeung budidaya Babadotan bisa dilobakeun ku siki.\nZat anu dikandung jeung hasiat obat tina babadotan.\nKomposisi tina babadotan nya\u00e9ta ngandung organacid, \"pectic substance\", asam amino, minyak asiri kumarin, ageratochromene, friedelin, \u00df-sitosterol, stigmasterol, tanin, walirang, jeung kalium klorida. Akar Babadotan ngandung alkaloid, minyak atsiri, sarta coumarin.\nTutuwuhan Bandotan boga hasiat nyageurkeun muriang (antipyretics), stimulan, obat kuat, antitoxic, ngaleungitkeun bareuh, paluruh kahampangan (diuretik), pikeun ngeureunkeun perdarahan (hemostatic), peluruh kareseban (emenagog), sarta palumuh Hitut (kaiminatit).\nSedengkeun daun babadotan bisa dipak\u00e9 og\u00e9 minangka ins\u00e9ktisida sayur. Salian \"Ageratum L. conyzoide.s\", aya babadotan vari\u00e9tas s\u00e9j\u00e9n anu boga sipat nu sarua, nya\u00e9ta \"Ageratum haoustonianum mill\". Ekstrak daun Babadotan (5% jeung 10%) bisa manjangkeun daur estrus jeung ngalambatkeun perkembangan folikel mencit bikang (parawan jeung non-parawan)."}
{"id": "33321", "revid": "15233", "url": "https://su.wikipedia.org/wiki?curid=33321", "title": "Reog cengal", "text": "R\u00e9og Cengal mangrupa salah sahiji kasenian buhun,ayana di D\u00e9sa Cengal, kacamatan Japara, kabupat\u00e9n Kuningan."}
{"id": "33322", "revid": "25926", "url": "https://su.wikipedia.org/wiki?curid=33322", "title": "Ubuntu", "text": "Ubuntu nya\u00e9ta sistem operasi lengkap dumasar kana Linux, disayagakeun kalawan b\u00e9bas jeung meunang pangrojong boh nuasalna ti komunitas boh ti tanaga ahli professional. Ubuntu sorangan dimekarkeun ku komunitas sukar\u00e9lawan Ubuntu. \u201cUbuntu\u201d asalna tina basa Afrika kuno, anu ahartina \u2018rasa perikamanusaan ka sasama manusa\u201d. Tujuan tina distribusi Linux Ubuntu nya\u00e9ta pikeun mawa sumanget anu nyangkaruk dina Ubuntu kana dunya pakakas lemes dina dunya komputer.\nUbuntu t\u00e9h mangrupa syitem operasi anu kumplit anu ngutamakeun komunitas, pangrojong, jeung sangkan babari dipak\u00e9 tanpa ngurangan kecepatan, kakuatan, atawa fl\u00e9ksibilitas. Ieu t\u00e9h nya\u00e9ta Linux pikeun kahirupan manusa, dirarancang pikeun saha ba\u00e9 ti pamak\u00e9 komputer dasar nepika para ahli.\nUbuntu ngasupkeun leuwih ti 6.000 siki pakakas lemes, jeung pikeun instalasi desktop bisa dilakukeun ngan uku mak\u00e9 hiji CD ba\u00e9. Ubuntu ngasupkeun sakumna aplikasi standar pikeun desktop ti mimiti paholah kecap, aplikasi lambar sumebar (spr\u00e9adsheet) nepika aplikasi pikeun ngaks\u00e9s internet, pakakas lemes pikeun server w\u00e9b, pakakas pikeun basa pamrograman jeung og\u00e9 kaulinan.\nFalsafah.\nUbuntu mibanda palsapah:\nNgeunaan hal kab\u00e9basan ieu pisan anu ngajadikeun Ubuntu b\u00e9da tina akakas lemes nu dipiboga (proprietary); lain ngan saukur anu ku Anjeun dipikabutuh disadiakeun kalawan b\u00e9bas, tapi Anjeun og\u00e9 boga hak pikeun ngarop\u00e9a pakkas lemes Anjeun nepika \u00e9ta pakakas lemes t\u00e9h bisa dipak\u00e9 kalawan kumaha kahayang Anjeun.\nNu Medal (rilis).\nDaftar Ubuntu anu geus medal jeung anu dirarancang pikeun dipedalkeun:\nUbuntu Kiwari.\nV\u00e9rsi Ubuntu nu munggaran t\u00e9h dumasar kana desktop GNOME. Sabada \u00e9ta og\u00e9 ditambahkeun \u00e9disi KDE, Kubuntu, jeung \u00e9disi server. Sakumna \u00e9disi Ubuntu ngabagikeun infrastuktur jeung umum, nu matak ngajadikeun Ubuntu minangka \"platform\" unik anu skalana ti mimiti konsum\u00e9n \u00e9l\u00e9ktronik pikeun desktop, jeung ngawang-ngawang pikeun komputasi pausahaan. Pengembang bisa digaw\u00e9 dina desktop maran\u00e9hna dina rupa-rupa pilihan jeung bisa ngirim kode ka ka server cloud nu dioperasikeun dina Ubuntu \u00e9disi server."}
{"id": "33323", "revid": "172", "url": "https://su.wikipedia.org/wiki?curid=33323", "title": "Mohammad Sobri Hardjapamekas", "text": "Mohammad Sobri Hardjapamekas nya\u00e9ta salah saurang inohong atikan di Jawa Kulon sarta salah saurang ahli nulis buku-buku pangajaran basa Jerman, tapi og\u00e9 ged\u00e9 katineungna kana budaya Sunda, utamana kana kamajuan basa katut sastra Sunda.\nKahirupan.\nNgaran lengkepna R.H. Mohammad Sobri Hardjapamekas, dilahirkeun di Cianjur, Jawa Barat dina tanggal 23 September 1913. Mimitina ancrub kana widang pamar\u00e9ntahan, tapi ti taun 1950-an leuwih museurkeun panit\u00e9nanana kana widang atikan. Hardjapamekas tabah pisan nyarita dina basa Jerman, nepi ka meunang kasempetan keur ngulik pangarti di J\u00e9rman, ku alpukahna Goethe Institut. Ti Indon\u00e9sia mah nya anjeunna guru basa J\u00e9rman munggaran anu lulus di J\u00e9rman. Ku katapisanana dina nyarita basa J\u00e9rman sarta loba kawanohanana ka urang J\u00e9rman, dugi ka Walikota Bandung jaman harita, nya\u00e9ta R.Priatnakoesoemah, maparinan panc\u00e9n pikeun ngayakeun tali mimitran antar kota nya\u00e9ta kota Bandung sareng kota Braunschweigh Jerman, anu kiwari katelah sister city. Samulihna ti luar negri, anjeunna teras ngawulang di IKIP Bandung (kiwari katelah Universitas Pendidikan Indonesia disingget UPI) nepi ka pangsiunna. Lian ti ngawulang, Hardjapamekas tapis kana nulis deuih, pangpangna buku-buku kabudayaan sareng atikan. R.H. Mohammad Sobri Hardjapamekas ngantunkeun di Bandung, dina ping 23 Juli 2005 dina yuswa 91. Pikeun mitineung jeung mi\u00e9ling wetonna katut jasa-jasana, ngaranna diabadikeun jadi ngaran pangl\u00e9l\u00e9r Hadiah Hardjapamekas. Ieu hadiah diayakeun ku alpukah palaputra katut kulawargana kalawan dirojong ku Yayasan Kabudayaan Rancag\u00e9 pingpinan Ajip Rosidi, ti mimiti taun 2008 dipasrahkeun ka guru-guru basa Sunda anu dianggap punjul atawa nyongcolang prestasina, enggoning mat\u00e9akeun pangajaran basa Sunda di SD,SMP jeung SMA/SMK."}
{"id": "33324", "revid": "15233", "url": "https://su.wikipedia.org/wiki?curid=33324", "title": "Tisu", "text": "Tisu nya\u00e9ta kertas anu lemes, ipis, gampang nyerep jeung gampang dipiceun. Anu utamana mah dipak\u00e9 pikeun beungeut."}
{"id": "33325", "revid": "15233", "url": "https://su.wikipedia.org/wiki?curid=33325", "title": "Wajit ketan", "text": "Wajit ketan mangrupa kadaharan tradisional has Sunda anu rasana amis, dijieun tina ketan dicampur gula beureum jeung parud kalapa, dibungkus laleutik ku daun jagong atawa upih. Kadaharan ieu dijieun tina ketan "}
{"id": "33326", "revid": "15233", "url": "https://su.wikipedia.org/wiki?curid=33326", "title": "Hadiah Hardjapamekas", "text": "Hadiah Hardjapamekas nya\u00e9ta salah sahiji penghargaan anu dipasrahkeun ka guru-guru basa Sunda sa-Jawa Barat jeung Banten, anu dipasrahkeun ungggal taun, ngaliwatan pros\u00e9s seleksi anu diayakeun ku Kulawarga Hardjapamekas, gawe bareng jeung Pusat Studi Sunda sarta dirojong ku Universitas Pendidikan Indonesia (UPI).\nHadiah Hardjapamekas nu Munggaran.\nHadiah Hardjapamekas anu munggaran mangrupa pangajen kanggo guru-guru basa Sunda anu kagungan katapis, karancage, sareng kaparigelan enggoning mat\u00e9akeun pangajaran basa Sunda di sakola, boh sakola tingkat SD/MI,boh tingkat SMP/MTs atawa tingkat SMA/MA jeung SMK. Kumargi nya aranjeunna kalayan binarung kaheman teu kendat-kendat narekahan pikeun ngawulangkeun elmuning basa katut kaparigelan basa Sunda sacara praktis ka barudak sakola. Ieu hadiah t\u00e9h dipasrahkeun ku Yayasan Kabudayaan Rancage unggal taun, nu munggaran dikawitan taun 2008. Guru nu dianggap payus pikeun dileler ieu hadiah sam\u00e9m\u00e9hna diseleksi, diayak tur dipeunteun ku Dewan Juri Hadiah Hardjapamekas. Dewan juri diwangun ku 3 wawakil nu kalayan obyektif meunteun jeung mentes para guru, nya\u00e9ta wawakil akademisi atawa pakar basa jeung sastra katut pangajaranana, wawakil ti Yayasan Kabudayaan Rancage, jeung wawakil ti kulawarga Hardjapamekas. Kagiatan nu munggaran dina taun 2008,dewan jurina diwakilan ku Bapa Drs. Karna Yudibrata sareng Bapa Drs. Elin Syamsuri minangka wawakil akademisi, Bapa Drs.Hawe Setiawan, minangka wawakil ti Yayasan Kabudayaan Rancage, jeung Ibu Dra. Safrina Noorman minangka wawakil ti kulawarga Hardjapamekas. Dina taun 2008, nu kasinugrahan Hadiah Hardjapamekas t\u00e9h nya\u00e9ta: Holisoh ME , guru/Kapala SD Negeri Mekarsari, Cileunyi Kabupat\u00e9n Bandung (tingkat SD), Drs. Cece Hidayat, guru SMP Negeri 13 Kota Bandung (tingkat SMP) jeung Drs. Endan Sukanda, guru SMA Negeri 3 Kota Sukabumi (tingkat SMA). Ka para pinunjul dihaturkeun Hadiah Hardjapamekas nu mangrupi tropi,piagem, jeung artos ageungna Rp 5 juta. Masrahkeun hadiahna geus maneuh dilaksanakeun di Universitas Pendidikan Indonesia (UPI) Bandung, unggal tanggal 23 September, tanggal wetonna Bapa R.S.Hardjapamekas, minangka pangeling-ngeling ka ieu tokoh pendidikan Jawa Barat.\nHadiah Hardjapamekas Saterusna.\nMaksad diayakeunana ieu kagiatan t\u00e9h nya\u00e9ta kanggo ngajurung sumanget guru dina enggoning miara sareng ngamekarkeun basa dina widang pangajaran sareng atikan. Ku kituna, sabada kagiatan nu munggaran, ngawitan taun 2009 nepi ka kiwari, wawakil akademisi dipercantenkeun ka Bapa Prof.Dr. Iskandarwassid,M.Pd. Cara meunteunna kalawan objektif ngagunakeun data-data mangrupa dokumen portofolio, sabada dipeunteun tuluy dipilih nominasi nu kira-kira bakal kapilih. Nu asup nominasi satuluyna dipentes mangrupa wawancara ngeunaan prestasi, ketakna, sareng kagiatanana. Tina sawatara nominator dipilih masing-masing saurang nu mibanda hak jadi pinunjul Hadiah Hardjapamekas, masing-masing per kategori tingkatan sakola,nya\u00e9ta tingkat SD, tingkat SMP, jeung tingkat SMA. Dugi ka danget ayeuna mah, Hadiah Hardjapamekas t\u00e9h dipasrahkeun ku cara swadana,pangpangna kalayan pangrojong ti kulawarga Bapa R.S. Hardjapamekas (1913-2005) suargi, utamina ku palaputrana anu diwakilan ku Bapa Erry Riyana Hardjapamekas.\nPara Pinunjul Sejenna.\nTaun 2009\nTaun 2010\nTaun 2011\nTaun 2012"}
{"id": "33327", "revid": "5265", "url": "https://su.wikipedia.org/wiki?curid=33327", "title": "Bakiak", "text": "Bakiak\u00a0atawa\u00a0bangkiak\u00a0sok disebut og\u00e9 terompa galuak (di Sumatra Barat\u00a0mah) nya\u00e9ta sajenis sendal nu dadaparna dijieun tina\u00a0kai\u00a0nu hampang kalawan pangait\u00a0suku\u00a0nu dijieun tina ban urut nu dipakukeun di sisianna. Kasohor pisan ieu bakiak t\u00e9h lantaran murah pisan utamana dina jaman keur werit. Ari nyieunna t\u00e9a ngan kur nyiapkeun bahan kai jeung ban urut, tapina tahan cuaca, boh dina usum halod, boh dina\u00a0usum ngijih.\nDiperkirakeun mah ieu bakiak t\u00e9h kaideuan tina bakiak Jepang nu dijieun tina kai nu disebut g\u00e9ta."}
{"id": "33330", "revid": "25926", "url": "https://su.wikipedia.org/wiki?curid=33330", "title": "Sampyong", "text": "Sajarah.\nSeni mangrupa salasahiji unsur budaya. Salasahiji kabudayaan da\u00e9rah asli ti Majal\u00e9ngka nya\u00e9ta kasenian Sampyong. Sajarah ayana kasenian Sampyong nya\u00e9ta dina taun 1960, di da\u00e9rah Cibodas Kacamatan Majal\u00e9ngka Kabupat\u00e9n Majal\u00e9ngka aya kaulinan rahayat nu dipikawanoh salaku Ujungan.\nKasenian Sampyong tujuanna pikeun hiburan sarta ngalatih sportifitas. Lamun aya pama\u00e9n nu \u00e9mosina kaleuleuwihan sarta ngarempak aturan nu geus ditangtukeun, malandang boga hak pikeun ngusir.\nSampyong teu dikat\u00e9gorikeun kana seni b\u00e9la diri, lantaran pama\u00e9n teu meunang nakis. Sampyong asup kana tarung.\nWangenan.\nUjungan diganti jadi Sampyong nu numutkeun sababaraha sumber asalna tina basa Cina nya\u00e9ta \"sam\" nu hartina tilu jeung \"poyong\" nu hartina teunggeulan. Ngaran Sampyong dipikawanoh ti urang Cina nu harita keur lalajo.\nPintonan.\nSampyong ngandelkeun kaparigelan sarta kakuatan neunggeul. Alat nu dipak\u00e9 neunggeulna nya\u00e9ta ho\u00e9 nu ukuranna 60\u00a0cm. Ujungan dipa\u00e9nkeun ku dua urang nu pahareup-hareup boh aw\u00e9w\u00e9 boh lalaki, dipingpin ku wasit nu disebut \"malandang\".} Pama\u00e9n mak\u00e9 \"teregos\" atawa \"balakutak\" nya\u00e9ta ka\u00e9n nu eusina bahan empuk pikeun nutupan hulu pama\u00e9n, sangkan ngahalangan hulu nalika kateunggeul. Sasaran teunggeulanna teu kawatesan ti hulu nepi ka suku tur teu ditakis. Saurang pama\u00e9n neunggeul musuh saloba-lobana, nepi ka musuhna \u00e9l\u00e9h tur teu kuat nahan nyeri.\nSampyong dipidangkeun dina acara-acara husus contona dina acara hajatan, dina acara kamerdekaan Republik Indon\u00e9sia, jeung dina acara milangkala Majal\u00e9ngka. Sampyong biasana dipintonkeun di lapangan nu lega. Runtuyan pintonan seni Sampyong nya\u00e9ta opat pasang pama\u00e9n sarta \"malandang\" asup ka tempat pintonan tuluy ngibing penca dina wirahma lagu Padungdung. Pintonan dimimitian ku dua urang pama\u00e9n nu silih teunggeul tuluy dina pintonan utamana para pama\u00e9n nu opat pasang pahareup-hareup numutkeun urutan nu geus ditangtukeun ku \"malandang\".. Sanggeus \"malandang\" nyebutkeun \"Briuk\" tuluy pama\u00e9n silih teunggeul, lamun saurang pama\u00e9n geus neunggeul atawa diteunggeul, pama\u00e9n kudu langsung ngibing ngurilingan pakalangan (ar\u00e9na / tempat pintonan). Salila kasenian Sampyong lumangsung, dibarengan ku tabeuhan kendang penca nepi ka r\u00e9ngs\u00e9. Gamelan kendang penca nu dipak\u00e9 mangrupa kendang leutik, kendang ged\u00e9, taromp\u00e9t, bonang jeung bend\u00e9 (goong leutik)."}
{"id": "33334", "revid": "15233", "url": "https://su.wikipedia.org/wiki?curid=33334", "title": "Gedang", "text": "Gedang ;\"Carica papaya L.\" (di wewengkon Pangandaran ilahar disebut gandul) nya\u00e9ta ngaran bungbuahan. \n Gedang t\u00e9h tuwuhan nu asalna ti genus \"Carica\", ti Meksiko bag\u00e9an kidul jeung Amerika bag\u00e9an kal\u00e9r, kiwari mah geus sumebar disakab\u00e9h da\u00e9rah tropis. Pucukna didahar atah-atah jeung Jambu m\u00e9d\u00e9, dijieun lalab atawa dijieun buntil. Buahna nu ngora k\u00e9n\u00e9h diseupan atawa dijieun rujak.. Daun gedang dipercaya bisa ngalancarkeun s\u00e9kr\u00e9si hamperu jeung nyageurkeun muring anu nahun. Cai kulubanana mun diinum bisa nyageurkeun ginjal. Sanajan rasana daun gedang t\u00e9h pait, tapi urang Sunda r\u00e9a anu mikalandep. Buahna anu asak diidangkeun minangka bungbuahan, atawa sok didagangkeun ku tukang buah. Tuwuhan ieu miboga dahan nu saeutik pisan, jangkungna bisa tumuwuh 5m nepi ka 10m, daun gedang ngabogaan dahan nu saeutik. Bentuk buahna biasana buleud lonjong ged\u00e9.\nAj\u00e9n gizi gedang.\nKandungan di buah gedang di antarana nya\u00e9ta folat, vitamin A, magnesium, tembaga, asam pantotenat, fiber3, vitamin B, alfa dan beta karoten, lutein, zeaxanthan, vitamin E, kalsium, kalium, vitamin K,sarta lycopene.\nMangpaat buah gedang:.\nGedang alus pikeun pencernaan..\nGedang had\u00e9 pikeun pencernaan ku sabab ngandung enzim papain nu ngabogaan pungsina ngalancarkeun saluran cerna, salian ti \u00e9ta gedang ngandung serat nu luhur jeung miboga kadar cai nu luhur.\nAnti inflamasi.\nku sabab gedang ngandung enzim anti inflamasi, ieu miboga mangpaat keur arthritis, osteoporosis, edama keur ngaleungitkeun rasa nyeuri, sarta bisa nyingkahan panyakit kanker.\nAlus keur tulang.\nGedang miboga vitamin K nu alus keur tulang. Vitamin K miboga pungsi keur ngajaga kasehatan tulang ku cara ngaroba protein jadi matriks tulang, ningkatkeun nyerepna kalsium kana tulang, jeung ngurangan eksresi kalsium.\nNguatkeun sistem imun.\nSenyawa beta karoten dina gedang ngabogaan mangpaat keur ningkatkeun \"sistem imun\" dina awak.\nNyingkahan degenerasi makula.\nSenyawa eaxanthin antioksidan nu miboga mangpaat dina gedang bisa nyaring sinar cahaya biru nu bahaya, nu diperkirakeun miboga peran protektif keur kasehatan mata keur nyingkahan karusakan degenerasi."}
{"id": "33336", "revid": "11449", "url": "https://su.wikipedia.org/wiki?curid=33336", "title": "Boboko", "text": "Boboko (\u1b98\u1ba7\u1b98\u1ba7\u1b8a\u1ba7) nya\u00e9ta pakakas masak pikeun ngabersihan b\u00e9as dina kahirupan urang Sunda anu dijieunna tina awi nu dianyam. .Wangunna buleud tapi anu handapna mah wangunna kotak nu sok disebut soko. .Lian ti \u00e9ta, boboko nya\u00e9ta parabot dapur wawadahan tina anyaman awi mak\u00e9 soko jeung diwengku.\nNu s\u00e9j\u00e9nna nyebutkeun y\u00e9n boboko nya\u00e9ta wadah sangu atawa b\u00e9as, dijieunna tina anyaman awi tali anu wangun bagian luhurna buleud tur rada ged\u00e9, bagian handapna pasagi opat tur rada leutik sarta mak\u00e9 soko ngarah bisa nangtung atawa ajeg anu bahanna dijieun tina kai anu liat sabangsa sanin, waru, atawa dadap.. Aya deui nu nyebutkeun boboko t\u00e9h 'bakul' leutik atawa wadah sangu anu disajikeun dina waktuna dahar.. Nu pamungkas Boboko nya\u00e9ta wadah tina awi, wangunna beuki nyungcung ka handap;di sisina diwengku anu disebut biwir boboko, diwengku nya\u00e9ta dipageuhan ku cara anyaman dijepet tuluy dibeungkeut ku tali; bagian handapna mak\u00e9 soko tina awi anu teu dianyam tapi kuat.. Lolobana dipak\u00e9 wadah b\u00e9as atawa sangu, anu wangunna loba ragemna ti nu mahal nepi kanu murah, boboko anu geus leungit sokona disebut boboko copong. Di sawatara da\u00e9rah boboko disebut said, aya og\u00e9 nu nyebut jodag. Hal \u00e9ta saluyu jeung ukuran wadahna, ti mimniti pangleutikna cecenting, boboko, said jeung bodag.\nRupa-rupa Boboko.\nRupa-rupa boboko nya\u00e9ta boboko jingko nya\u00e9ta boboko anu mak\u00e9 pangjingjingan kalawan mak\u00e9 turub tur dianyam dihad\u00e9-had\u00e9, mak\u00e9 anyaman mata walik kalawan dipernis. .Lamun boboko copong atawa boboko buntung nya\u00e9ta boboko anu handapna teu mak\u00e9 soko.\nAj\u00e9n Falsapah dina boboko.\nSababaraha babasan atawa paribasa mak\u00e9 kecap injeuman tina rupa atawa wangun, nya\u00e9ta pasagi, buleud jeung segitilu.. Kecap pasagi aya dina dina babasan hirup kudu masagi. Naon sababna prak-prakan hirup nu had\u00e9 diibaratkeun kana rupa pasagi? Masagi t\u00e9h kecap gaw\u00e9 ti kecap kaayaan atawa sipat pasagi. Nu disebut pasagi nya\u00e9ta rupa kotak \u2013 rupa nu dijieun ku opat sisi nu sarua ratana atawa lempengna, tur ukuranana sarua. Pasagi nunjuk ka rupa nu sampurna dina kanyataanana. Biasana dilarapkeun utamana dina perkara ngalakonan urusan dunya jeung ah\u00e9rat atawa agama jeung darigama t\u00e9a. Sipat pasagi ngandung harti y\u00e9n hirup t\u00e9h boga sisi atawa widang nu teu ngan hiji atawa sarupa. Sagala widang kahirupan kudu dilakukeun kalayan saimbang. Cara urang hirup ayeuna di dunya, salian ti kudu mikirkeun kaperluan hirup di dunya, og\u00e9 kudu kukumpul amal-ibadah pikeun bekel engk\u00e9 jaga di aherat. Og\u00e9 y\u00e9n urang kudu sagala bisa atawa mah\u00e9r sagala rupa, sabab hirup t\u00e9h teu gampang jeung loba pisan unak-anikna nu urang kudu bisa sangkan urang hirup teu kadungsang-dungsang sangsara alatan euweuh kabisa. Ringkesna, pasagi dijadikeun conto kumaha hirup kudu dilakonan, sipatna tindakan atawa kalakuan.\nRupa pasagi teu pati jentr\u00e9 ayana di alam. Dina ayana og\u00e9 sigana ngan ukur ngaharib-harib, teu saklek rupa pasagi. Da ongkoh rupa pasagi mah dijieun ti opat sisi nu tiap juruna kudu ny\u00e9kon -kecap ti parabot tukang bas, pas\u00e9kon- nu hartina opat juruna mun diukur persis 90 darajat t\u00e9a. Rupa pasagi loba dipak\u00e9 pikeun wangun parabot sapopo\u00e9 nu dijieun tina awi, di antarana nya\u00e9ta b\u00e9s\u00e9k, pipiti, suku boboko, hihid jeung sajabana. Rupa pasagi nu kawentar ka mana-mendi utamana pikeun muslim sabab sok di datangan ari naik haji tangtu Ka\u2019bah di Mekah. Ceuk si cenah, harti Ka\u2019bah atawa kufah t\u00e9h cenah pasagi. Kaligrafi nu tulisanana ngaharib-harib ka rupa kotak disebut kufah atawa kufik.\nSalian ti rupa pasagi, rupa atawa wangun nu dipak\u00e9 dina babasan nya\u00e9ta buleud. Cara dina kalimah \u201cNiat kudu buleud\u201d. Rupa buleud t\u00e9h dijieun tina garis nu tungtungna panggih, bari jarak ti tengah ka unggal sisi sarua. Dina Mat\u00e9matika mah istilah na \u201cjari-jari atawa \u201cr\u201d, tina radian atawa radius t\u00e9a. Niat urusanana jeung sikep yakin, patali og\u00e9 jeung sikep m\u00e9ntal. Pikiran jeung tindakan ngahiji, siga garis buleud.\nRupa atawa wangun buleud aya jeung loba di alam. di antarana panonpo\u00e9, bulan, katumbiri, ombak leutik dina balong mun urang nyemplungkeun batu, daun tarat\u00e9, jsb. Dina parabot vernakular nu tina awi, rupa buleud dipak\u00e9 pikeun rupa tampir, nyiru, telebug, t\u00e9t\u00e9nong, ayakan, jsb.\nRupa buleud sok dipak\u00e9 perlambang kasampurnaan nu sipatna id\u00e9ologis kaasup tauhid atawa kaimanan. Bulan atawa panonpo\u00e9 nu rupa dasarna buleud dipak\u00e9 pikeun lambang nu islami. Ngan sangkan teu pahili jeung sorabi, bulan digambarna sapasi, ongkoh sangkan masih aya tempat pikeun b\u00e9ntang. Panonpoe dijadikeun lambang salah sahiji ormas Islam -sangkan teu pahili jeung rupa buleud s\u00e9j\u00e9na- ditambahan ku garis nu nyebar ti sisi buleudan nu hartina cahaya. Lambang bandera Jepang buleud beureum, nyimbolkeun panonpoe isuk-isuk. Pikeun ngagambarkeun manusa suci, dina seni lukis Nasrani, sirah manusa sok dib\u00e9r\u00e9 buleudan bodas nu disebut halo. Dina pulitik (nipu rahayat leutik) sok kad\u00e9ng\u00e9 istilah kebulatan tekad hiji partey atawa rombongan manusa dina raraga ngadukung hiji calon."}
{"id": "33338", "revid": "25926", "url": "https://su.wikipedia.org/wiki?curid=33338", "title": "Ganas Madu", "text": "Ganas madu, (Danas madu) nya\u00e9ta salah sahiji ganas anu mangrupa bungbuahan tropis jeung subtropis.Bungbuahan anu asalna ti nagara Brazil ieu t\u00e9h bisa tumuwuh kalayan nyugemakeun di da\u00e9rah tropis, utamana di sabudeureun da\u00e9rah khatulistiwa. Indon\u00e9sia jadi nagara katilu anu ngaeksportir ganas sabada Filipina jeung Thailand. Jenis ieu t\u00e9h jadi kaonjoyan ganas ti subang disebutna ganas \"Si Madu\". Sebutan \u00e9ta asalna tina rasa ganasna sorangan anu kareueut pisan.\nKatakteristik.\nSi Madu geus jadi \"trade mark\" atawa ciri has oleh-oleh ti daerah Subang. Ganas si madu geus lila dipelak ku para patani di daerah Tambakan, Tambak mekar, Bunihayu, Jalancagak jeung Kumpay anu ngajadikeun Subang jadi kawentar di Indon\u00e9sia malah nepi ka dunya internasional og\u00e9.Si madu mah beuratna kurang leuwih 1\u00a0kg nepi ka 2,5\u00a0kg. Ganas si Madu jarang di kebon ganas ku sabab ganas si madu lain rupa/ varietas ganas.Ganas si madu mangrupa segregasi atawa penyimpangan g\u00e9n\u00e9tika ganas subang. Biasana dina sakali pan\u00e9n ganas si maduna kurang ti dua puluh.Ganas mah pan\u00e9nna t\u00e9h teu usum-usuman, jadi ganas si madu t\u00e9h \"primadona\" teu ngan saukur di subang tapi jadi \"primadona\" nasional og\u00e9. Dina taun 1970-an, ganas anu di\"budidaya\"keun di Subang pikeun dikomersilkeun nya\u00e9ta jenis ganas smooth cayenne jeung queen tapi nalika taun 1980-an, Subang museurkeun kana jenis smooth cayenne.\nKiwari, loba patani-patani anu asalna ti Kalimantan jeung Sumatera anu meuli ganas si Madu pikeun dipelak tur dibudidayakeun di kebon maran\u00e9hna. Numutkeun Balai Penelitian Pertanian Bogor ganas asal Subang miboga loba vitamin ku sabab dina ganasna loba caian. Ganas si Madu gampang dit\u00e9angan ku sabab di sapanjang jajalananeun ka Subang loba warung-warung anu ngajual si Madu, atawa bisa og\u00e9 langsung meuli ka patanina.Disag\u00e9d\u00e9ngeun boga potensi pasar anu had\u00e9, ganas og\u00e9 boga rupa-rupa mangpaat. Dina ganas aya rupa-rupa zat anu alus pikeun kas\u00e9hatan urang di antarana vitamin B, vitamin C, fosfor, kalium, magnesium, besi, natrium, kalium, dekstrosa, sukrosa, sarta enzim bromelain. Lian ti \u00e9ta og\u00e9 ganas bisa ngajauhkeun urang tina sababaraha kasakit kayaning jantung, beri \u2013 beri, stroke jeung r\u00e9a-r\u00e9a deui kasakit anu bisa disingkahan ku lantaran ngadahar ganas. Ganas kaasup kana bungbuahan anu babari ruksak atawa buruk ku sabab loban \"kandungan air\" dina ganas anu dibalukarkeun ku \"mikroorganisme pembusuk\", ku kituna cara ngungkulanana nya\u00e9ta ganas dijieun kadaharan s\u00e9j\u00e9n kayaning dodol ganas, kiripik ganas, jeung r\u00e9a-r\u00e9a deui. Di da\u00e9rah subang kawentar ku dodol ganasna anu rasana ngeunah tur seger Tapi anu dijadikeun dodol ganas atawa kiripik ganas t\u00e9h lain Si madu da lamun si madu mah moal aya rasa haseum pasti ngeunah pisan bari hanjakalna hargana moal kaberik,moal aya untung kanu ngajual ku lantaran harga si madu langkung awis batan ganas anu biasa.\nCiri Ganas si Madu.\nGanas si Madu boga ciri husus di antarana nya\u00e9ta: \nCara ngabudidayakeun Si Madu.\nGanas si Madu langka kapanggih ku sabab \u00e9ta mah penyimpangan tina genetika ganasna sorangan, tapi ayeuna aya tar\u00e9kah pikeun ngabudidayakeun Si Madu, L\u00e9ngkah-l\u00e9ngkahna nya\u00e9ta: \nBuah ganas anu asak rasana kareueut nu miboga \"kadar air\" 40%-50% kalawan tingkat amisna 150-170 briks.\nKhasiat Ganas Madu.\nGanas biasana dipercaya jadi bungbuahan anu ngajadikeun \"keputihan\" ka aw\u00e9w\u00e9 nu matak aw\u00e9w\u00e9 loba nu teu resep kana ganas, tapi numutkeun kana hasil panalungtikan mah dina jero ganas t\u00e9h aya antioksidan jeung fitokimia anu miboga khasiat pikeun ngungkulan kokoloteun, amb\u00e9yen, kanker, jantung jeung ngaleungitkeun stres. Salaku sumber \"antioksidan\", ganas miboga kandungan vitamin C jeung vitamin A (retinol) anu masing-masing ged\u00e9na 24,0 miligram jeung 39 miligram dina 100 gram. Vitamin-vitamin \u00e9ta geus lila dipikawanoh salaku antioksidan anu mampuh ngajaga awak tina rupa-rupa panyakit kawas anu geus disebutkeun tadi. Antioksidan \u00e9ta mampuh ngahalangan oksidasi molekulel target anu bisa geureunkeun r\u00e9aksi tuluy-tinuluy ngawangun radikal b\u00e9bas dina awak urang anu dianggap \"provokator\" tina rupa-rupa panyakit.\nHasil panalungtikan ilmiah n\u00e9t\u00e9lakeun y\u00e9n zat fenolik di antarana myricetin, quercitin, tyramine, jeung ferulic acid.Ganas mampu ngungkulan r\u00e9aksi radikal b\u00e9bas dina awak anu tungtungna nepi ka bisa ngaminimalisir panyakit kangker. Hal anu sarupa dipigaw\u00e9 ku vitamin antioksidan-asam askorbat dan betakarotenoid anu bisa nganormalkeun membran \"sel lensa\" (panon) jeung ngajaga \"konsentrasi\" glutation \"tereduksi\".Bromelin Anu sacara alami aya dina ganas bisa ngagancangkeun \"penyembuhan\" urut operasi sarta \"pembengkakan\" jeung teu ngareunah awak. pikeun anu boga panyakit ambeyen diusahakeun ngadahar ganas 4-5 kali sapo\u00e9 ku sabab bromelinna bisa ngeureunkeun \"pendarahan\" jeung serat anu aya dina ganasna bisa ngalancarkeun kabeuratan.\nNyinglarkeun str\u00e9ss numutkeun \"Wen jeung Wrolstad\" ti \"Jurusan Ilmu dan Teknologi Pangan\", \"Oregon State University\" (2002) ngalaporkeun sari ganas t\u00e9h ngawengku serotonin kira-kira 1,7 miligram-3,15 miligram/100 gram. \"Serotonin\" lian ti nyingkahan kangker og\u00e9 bisa ngaleungitkeun stress ku sabab sacara \"filog\u00e9n\u00e9tik\" nya\u00e9ta \"neutrotransmitter primitif\" anu boga fungsi pikeun nyambungkeun kadaharan jeung otak.Supaya awak bisa kuat nyanghareupan str\u00e9ss anu sering karandapan dina kahirupan urang boh di kantor atawa di kulawarga, urang kudu ngadahar serotonin dina awak.Lamun urang leuwih rajin ngadahar ganas, awak urang bisa leuwih aw\u00e9t ngora jeung bisa nyinglarkeun tina panyakit anu euweuh pakuat-pakaitna jeung kokoloteun kayaning str\u00e9ss, kangker jeung jantung koron\u00e9r."}
{"id": "33339", "revid": "5317", "url": "https://su.wikipedia.org/wiki?curid=33339", "title": "Gal\u00e9ndo", "text": "Gal\u00e9ndo mangrupa kadaharan has ti Kabupat\u00e9n Ciamis, Jawa Barat anu dijieun tina s\u00e9sa ampas cipati ngeletik Kalapa. Kadaharan ieu mimiti aya dina taun 1984 keur mangsa ibur bituna Gunung Galunggung di Tasikmalaya, dina mangsa \u00e9ta anu balantik Kalapa ngarasa rugi y\u00e9n Kalapana beuratna ngaleutikan p\u00e9dah kaayaan alam di wewengkon Galunggung . dina Kaayaan kitu salah sahiji urang ciamis anu mot\u00e9kar nya\u00e9ta Endut Rohadi (52 taun), anjeunna nu munggaran naratas ieu kadaharan jeung satuluyna ayeuna jadi kadaharan anu mahabu ku sabab didukung pikeun ngembangkeuna ku Pamar\u00e9ntah Kabupat\u00e9n Ciamis."}
{"id": "33340", "revid": "5265", "url": "https://su.wikipedia.org/wiki?curid=33340", "title": "Ibing", "text": "Ibing nya\u00e9ta gerak awak sacara ritmis anu dilakukeun di tempat jeung waktu nu tangtu keur kaperluan pakaulan, ngungkapkeun rasa, maksud, jeung pikiran. Sora atawa musik mangrupa alat nu ngatur gerakan nu ngibing jeung nguatkeun maksud nu hayang di tepikeun.\nNumutkeun Corrie Hartong, ibing nya\u00e9ta gerak-gerak anu dib\u00e9r\u00e9 bentuk jeung ritmis ti awak di jero rohangan. "}
{"id": "33341", "revid": "31102", "url": "https://su.wikipedia.org/wiki?curid=33341", "title": "Balon", "text": "Balon nya\u00e9ta lapisan ipis lateks (atawa bahan s\u00e9j\u00e9n) pilem anu kasampak kawas kantong leutik jeung gas dijual kana kantong ieu. Balon biasana dianggo pikeun hiasan sareng kaulinan, tapi pikeun tujuan anu serius aranjeunna dianggo pikeun tujuan m\u00e9dis, ilmiah, m\u00e9t\u00e9orologi sareng milit\u00e9r.\nSajarah.\nBalon kar\u00e9t munggaran dijieun ku Michael Faraday, profesor di Queen's University, di London dina 1824 pikeun \u00e9ksp\u00e9rim\u00e9n kalawan hidrog\u00e9n. Tapi sam\u00e9m\u00e9h penemuan Michael Faraday, balon dijieun tina kandung kemih sato.\nNgeusian balon.\nBalon dieusian ku h\u00e9lium, hawa atawa hidrog\u00e9n. Hidrog\u00e9n bahaya sabab nyekel seuneu, jeung h\u00e9lium mahal jeung h\u00e9lium balon kempis gancang. \u00c9ta sababna cara anu popul\u00e9r pikeun ngeusian balon nya\u00e9ta ku hawa.\nKauntungan tina balon nalika ngagedekeunana.\nNiup balon anu had\u00e9 pikeun kas\u00e9hatan sabab latihan otot intercostal, anu ngalegaan sareng ngangkat tulang rusuk sareng diafragma, ningkatkeun fungsi paru-paru sareng jenuh oksig\u00e9n. Latihan ieu tiasa ningkatkeun postur, stabilitas sareng pola engapan, sareng ngabantosan ningkatkeun kapasitas paru-paru, janten mangpaat pikeun kaayaan sapertos fibrosis pulmonal, COPD atanapi asma. Salaku tambahan, tindakan niup balon ngamajukeun engapan jero, anu tiasa ngirangan setr\u00e9s sareng kahariwang, ningkatkeun kas\u00e9hatan kardiovaskular sareng ningkatkeun kapasitas paru-paru. Sajaba ti \u00e9ta, inflasi balon opposes diafragma pikeun engapan efisien sarta mantuan ngaronjatkeun tekanan intra-beuteung, sahingga hiji latihan mangpaat pikeun rehabilitasi sarta fungsi engapan."}
{"id": "33342", "revid": "21881", "url": "https://su.wikipedia.org/wiki?curid=33342", "title": "Taraw\u00e9h", "text": "Taraw\u00e9h nya\u00e9ta salat sunat sabada salat Isa dina bulan puasa, nya\u00e9ta ritual ibadah salat sunat umat agama Islam dina peuting-peuting bulan Romadon. Lobana aya anu 8 rakaat, aya anu 20 rakaat, gumantung kana madhab masing-masing. Taraw\u00e9h bisa dilaksanakeun sacara munfarid, og\u00e9 sacara barjamaah anu dipingpin ku imam. Taraw\u00e9h dina basa Arab nya\u00e9ta wangun jama tina \u062a\u064e\u0631\u0652\u0648\u0650\u064a\u0652\u062d\u064e\u0629\u064c anu hartina waktu sakeudeung pikeun istirahat.\nKautamaan.\nKautamaan salat taraw\u00e9h nu paling dasar nya\u00e9ta ayana ampunan ti Gusti Allah pikeun dosa-dosa saurang muslim nu geus kaliwat. Ngalaksanakeun salat tarawih barjamaan og\u00e9 diiitung sarua jeung ngerjakeun salat tahajud sapeuting jumput. Tina kautamaan ieu, salat tarawih jadi salah sahiji salat sunnah nu utama."}
{"id": "33343", "revid": "15233", "url": "https://su.wikipedia.org/wiki?curid=33343", "title": "Tarawangsa", "text": "Sajarah.\nTarawangsa nya\u00e9ta waditra anu ayana leuwih kolot ti rebab, alat k\u00e9s\u00e9t anu s\u00e9j\u00e9n.Naskah kuno \"Sewaka Darma\" y\u00e9n ti awal abad ka-18 nyebutkeun ngaran tarawangsa t\u00e9h sabag\u00e9 waditra.Rebab aya di tatar Jawa sanggeus jaman Islam sakitar abad ka-15-16, mangrupa pangaruh tina alat k\u00e9s\u00e9t bangsaArab anu dibawa ku nu nyebarkeun Islam ti tatar Arab jeung India. Sanggeus ayana rebab, tarawangsa biasana sok disebut rebab jangkung, sabab ukuran tarawangsa umumna leuwih jangkung tibatan rebab. Salian ti \u00e9ta og\u00e9 pakakas k\u00e9s\u00e9t ieu mangrupa pangaruh ti cina..\nPintonan.\nSalaku waditra anu di k\u00e9s\u00e9t, tangtuna wa\u00e9 tarawangsa dipa\u00e9nkeuna ku cara dik\u00e9s\u00e9t. tapi anu dik\u00e9s\u00e9tna ngan hiji nya\u00e9ta senar anu katuhu, sedengkeun anu kiwa mah dipetik ku curuk anu kiwa. tarawangsa og\u00e9 sok dibarengan ku jentr\u00e9ng nya\u00e9ta saperti kacapi.\nKasenian tarawangsa t\u00e9h mangrupa kasenian ti Jawa Barat, nya\u00e9ta di da\u00e9rah Rancakalong (Sumedang), Cibalong, Cipatujah (Tasikmalaya), Banjaran (Bandung), jeung Kan\u00e9k\u00e9s (Banten Kulon). Dina kasenian tarawangsa Cibalong, Cipatujah mah sok dibarengan ku calung r\u00e9nt\u00e9ng, suling, jeung kawih. Tarawangsa dipa\u00e9nkeun na dina laras p\u00e9log, disaluyukeun jeung jentr\u00e9ng anu geus di sistim laras p\u00e9log.\nKawih dinu Tarawangsa.\nTarawangsa di Rancakalong miboga dua kelompok kawih, nya\u00e9ta kawih anu poko jeung kawih anu pilihan atawa kawih tambahan, anu kab\u00e9hanana laras p\u00e9log. Kawih pokona saperti Pangemat, Pangapungan, Pamapag, Panganginan, Panimang, Lalayaran, Bangbalikan. Ka tujuh kawih ieu mangrupa kawih poko, sabab anu mimiti diciptakeun jeung biasana sacara sakral pikeun ngondang D\u00e9wi Sri. Sedengkeun kawih pilihan atawa tambahan mah saperti, Saur, Mataraman, Iring-iringan (tongg\u00e9r\u00e9t), Jemplang, Limbangan, Bangun, Karatonan, Degung, Sirnagalih, Buncis, Pangairan, D\u00e9ngdo, Angin-angin, Reundeu, Pagelaran, Ayun Ambing, Reundeuh Reundang, Kembang Gadung, Ond\u00e9, Legon (Koromongan), jeung Panglima.\nKawih-kawih tarawangsa di Rancakalong tangtuna wa\u00e9 leuwih loba tibatan kawih-kawih tarawangsa di Cibalong jeung Banjaran. Kawih-kawih tarawangsa nu di Cibalong di antarana nya\u00e9ta Salancar, Ayun, Cipinangan, Mulang, Manuk H\u00e9jo, Kang Kiai, Aleuy,jeung Pangungsi. Sedengkeun kawih-kawih tarawangsa di Banjaran diantarana nya\u00e9ta Pangrajah, Panimbang, Bajing Luncat, Pangapungan, Bojong Kaso, jeung Cukleuk\".\"\nAlat atawa pakakas poko tina kasenian tarawangsa nya\u00e9ta tarawangsa jeung jentr\u00e9ng. Numutkeun sistim klasipikasi Curt Sanchs jeung Hornbostel, tarawangsa diklasipikasikeun sabag\u00e9 Chordophone, sub klasipikasi neck-lute, jeung jentr\u00e9ng og\u00e9 diklasipikasikeun kana Chordophone, sub klasipikasi zither. Sedengkeun nurutkeun cara ma\u00e9nkeunana tarawangsa diklasipikasikeun alat k\u00e9s\u00e9t jeung jentreng diklasipikasikeun kana alat anu di petik. tarawangsa di jieun tina kai j\u00e9ngkol, dadap, jeung muncang. Dina \u00e9nsambel tarawangsa pungsina pikeun m\u00e9lodi (ma\u00e9nkeun kawih), sedengkeun jentr\u00e9ng pikeun pangiring atawa anu mirig tarawangsa.\nSeni Ormatan Tarawangsa.\nDi Rancakalong, Seni Ormatan Tarawangsa dibagi kanu dua kat\u00e9gori, nu kahiji nya\u00e9ta Tarawangsa pikeun pintonan seni biasa, dinu pintonan ieu biasana ngan ukur Tarawangsa jeung Jentr\u00e9ng nu di pintonkeun. Nu kadua, Tarawangsa pikeun ritual, saperti Ngalaksa, Mubur Suro, og\u00e9 acara Syukuran nu s\u00e9j\u00e9n na. Dinu Tarawangsa ritual, waditra Taraangsa jeung Jentr\u00e9ng dibarengan ku Sa\u00e9hu pameget sareng sa\u00e9hu istri, biasana dipintonkeun ti tabuh 7 wengi dugi ka tabuh 4 subuh.\nPungsina.\nTarawangsa miboga pungsi nya\u00e9ta pikeun upacara anu patalina kana par\u00e9, misalna dina upacara Ngalaksa, pungsina pikeun ngungkapkeun rasa sukur ka Gusti pikeun hasil pan\u00e9n. Dina pagelaranana aya ibingan, nya\u00e9ta lalaki jeung aw\u00e9w\u00e9. Anu ngibing dimimitian ku lalaki anu ngibing na sa\u00e9hu/saman, disusul ku aw\u00e9w\u00e9na. panc\u00e9na pikeun ngalungsurkeun Dewi Sri jeung karuhun. Saterusna anu nyaks\u00e9ni pagelaran og\u00e9 biasana sok milu ngibing. Ibing dina Tarawangsa teu aya aturan-aturan poko, iwal anu nari sa\u00e9hu miboga simbol-simbol panghurmatan pikeun Dewi Sri. Ibing dina Tarawangsa teu ngan saukur ibingan pisik tapi ibingna aya pakuat-pakaitna jeung m\u00e9tapisik, saluyu kana kapercayaan anu ngibing. Jadi teu an\u00e9h upama anu ngibing Tarawangsa sok teu sadar (\"trance\")."}
{"id": "33345", "revid": "11449", "url": "https://su.wikipedia.org/wiki?curid=33345", "title": "Titiran", "text": "Titiran (\"Geopelia striata, familia Columbidae\") kaasup kana Manuk anu pangawakana leutik, warnana kulawu jeung loba dikukut ku sabab ka\u00e9ndahan sorana.\nTitiran kagolongkeun manuk inguan, nagahaja dikukut ku anu mikaresepna. Aya dua sabab kunaon jalma ngukut titiran, kahiji mikaresep kana sorana, kaduana percaya lana \"katuranggan\".\nJalma anu ngukut titiran alatan resep kana sorana, ilaharna sok dipiara dihad\u00e9-had\u00e9 pikeun miluan pasanggiri atawa resep ku bac\u00e9ona. B\u00e9da jeung anu ngukut titiran ku percaya kana katuraggan, alatan mibanda kapercayaan mun ngukut titiran baris ngadatangkeun rezeki, kauntungan jeung sajabana.\nRupa-rupa Manuk Titiran.\nDitempo tina pangawakanna, sababaraha jinis manuk titiran anu umum dipiara:\nTitiran Mahiwal.\nAya sababaraha titiran anu mibanda ciri mandiri b\u00e9da tinu lian, saperti sisit dina c\u00e9k\u00e9rna, bulu bodas dina huluna, bisa digolongkeun kang sababaraha rupa :\ntitiran Gendawa Sabda: Titiran mibanda ciri bulu bodas dina palebah beuheungna, cenah bisa ngadangkeun rejeki kanu ngukutna sarta lamun manukna bac\u00e9o wa\u00e9 bakal ngagampangkeun anu miarana dina."}
{"id": "33347", "revid": "30147", "url": "https://su.wikipedia.org/wiki?curid=33347", "title": "X (m\u00e9dia sosial)", "text": "X (ngaran sam\u00e9m\u00e9hna Twitter ) nya\u00e9ta salah sahiji 'jejaring sosial' anu keur booming dina danget ieu. Dina taun 2010 wa\u00e9, jumlah pamak\u00e9 twitter di dunya aya kana 224 juta pamak\u00e9. di Indon\u00e9sia sorangan, twitter loba pisan pamak\u00e9na. \n masarakat Indonesia nyumbang kira-kira 15% tina total tweets di dunya. Masarakat Indon\u00e9sia sering nyieun atawa nyiptakeun 'Trending Topic' anyar dina twitter, hal \u00e9ta anu ngabalukarkeun sababaraha kali topik-topik urang Indon\u00e9sia asup dina r\u00e9ngking kahiji. Kitu og\u00e9 Urang Sunda, kiwari Urang Sunda geus teu jaman dui gagap t\u00e9hnologi atawa gapt\u00e9k dina kahirupanna. Urang Sunda og\u00e9 geus ilubiung dina twitter, hal ieu bisa kataji dina y\u00e9n dina twitter aya @tekatekisunda, jeung sajabana."}
{"id": "33348", "revid": "11449", "url": "https://su.wikipedia.org/wiki?curid=33348", "title": "Dukuh", "text": "Dukuh (\"Lasium domesticum correa\")nya\u00e9ta ngaran umum tina bungbuahan anggota suku \"Meliaceae\". Tangkal ieu asalna ti Asia Tenggara Tutuwuhan ieu kawentar og\u00e9 ku ngaran langsat, kokosan, pisistan, celoring, jeung rupa-rupa variasina. Ngaran-ngaran anu loba kieu nuduhkeun ayana \"kultivar\" nu nyangkaruk tina wangun daging jeung tangkal buah anu miboga variasi. Dukuh nya\u00e9ta tutuwuhan salaku identitas adalah tumbuhan identitas untuk Provinsi Sumatera Selatan.\nKarakteristik.\nDukuh boga variasi dina sipat tangkal jeung buahna. Sababaraha ahli aya nu misah-misahkeun dina sp\u00e9si\u00e9s s\u00e9j\u00e9n. Sacara gurat badag, aya dua kelompok badag buah ieu, nya\u00e9ta nu dipikawanoh ku dukuh jeung nu dingaranan langsat. Aya og\u00e9 pacampur duanana nu disebut og\u00e9 dukuh-langsat, sarta kelompok pamungkas nu aya di Indon\u00e9sia nya\u00e9ta leuwih dipikawanoh ku kokosan.\nKelompok nu dipikawanoh ku sebutan dukuh (L. domesticum var. duku) umumna boga tangkal nu ged\u00e9 sarta jangkung, padet ku dangdaunan kalawan warna h\u00e9jo mentrang, sarta watang nu pondok jeung eusina saeutik. Buahna boga buleudan nu badag, buleud, kulitna kandel og\u00e9 euweuh getah nalika asak, umumna sikina leutik jeung dagingna kandel, rasana amis atawa haseum sarta seungit.\nLangsat (L. domesticum var. domesticum) lolobana tangkalna leuwih kuru, dauna kurang leubeut sarta warnana h\u00e9jo kolot kalawan cabang tangkal nu nyungjulang. watangna panjang, padet eusi 15-15 siki nu wanguna buleud siga endog sarta ged\u00e9-ged\u00e9. Langsat kulitna ipis sarta boga getah (bodas) sanajan geus asak. Dagingna loba cai, rasana amis semu haseum. Teu siga dukuh, langsat lain buah nu bisa lila sanggeus dicokot. Dina tilu po\u00e9 sanggeus diala, kulitna ngahideungan sanajan teu ngarusak amisna."}
{"id": "33349", "revid": "11449", "url": "https://su.wikipedia.org/wiki?curid=33349", "title": "Irung", "text": "Irung nya\u00e9ta salah sahiji organ anu aya dina awak manusa. \nIrung miboga pungsi pikeun ngangseu atawa ngambeu. "}
{"id": "33350", "revid": "25926", "url": "https://su.wikipedia.org/wiki?curid=33350", "title": "Tari buyung", "text": "Ibing Buyung nya\u00e9ta kasenian anu asalna ti kabupat\u00e9n Kuningan. Kuningan mangrupa salah sahiji wewengkon di Jawa Barat anu ngabogaan kasenian sunda anu kawilang r\u00e9a. Kecap Buyung nya\u00e9ta sajenis pakakas anu dijieun tina logam atawa taneuh liat anu dipak\u00e9 ku sawar\u00e9h wanoja d\u00e9sa dina jaman baheula pikeun nyokot cai di walungan, situ, cinyusu, atawa di balong pikeun kabutuhan sapopo\u00e9.Ibing Buyung dipintonkeun dina puncak acara s\u00e9r\u00e9n taun anu biasana diayakeun dina bulan Rayagung,gerakan ibing buyung ngagambarkeun ka\u00e9ndahan wanoja ngigel dina luhur kendi bari nyuhun buyung ieu miboga aj\u00e9n y\u00e9n dina ngalalakonan hirup manusa kudu saimbang antara rarasaan jeung pikiran saperti ungkara\" \u201cdi mana bumi di pijak di sana bumi di jungjung\u201d\".\nPergelaran Ibing Buyung kalayan \"formasi\" Jala Sutra, Nyakra Bumi, Bale Bandung, Medang Kamulan, sarta Nugu Telu ngabogaan harti masarakat patani Sunda nya\u00e9ta masarakat anu miboga ageman y\u00e9n Pageran alam samesta anu nyiptakeun bumi jeung eusina tur nu ngatur sagala anu aya dina kahirupan manusa. Sedengkeun manusa mangrupa mahluk anu nyicingan bumi pangsampurnana ti batan mahluk-mahluk ciptaan Pang\u00e9ran s\u00e9j\u00e9nna.\nKasang Tukang.\nIbing buyung anu tumuwuh di d\u00e9sa Cigugur Kecamatan Cigugur Kabupat\u00e9n Kuningan geus hirup di masarakat mangabad-abad katukang anu geus jadi budaya turun tumurun masarakatna. Numutkeun sawatara masarakat Cigugur ibing buyung miboga kasang tukang tina paripolah wanoja baheula dina nyokot cai ka pancuran, walungan, cinyusu atawa balong bari mawa buyung pikeun ngawadahan caina. Kagiatan wanoja baheula dina waktu nyokot cai saperti nyeuseuh, mandi, kuramas jeung sajabana dijadikeun bahan pamikiran pikeun nyieun gerakan ibing buyung. Lantaran \u00e9ta ibing buyung miboga gerakan anu nyoko kana kabiasaan wanoja harita, \u00e9ta gerakan m\u00e9r\u00e9 aj\u00e9n y\u00e9n manusa sakuduna silih tulungan jeung dulur,gaw\u00e9 bareng, jeung teu ngab\u00e9da-b\u00e9dakeun jalma tina status sosial."}
{"id": "33351", "revid": "5265", "url": "https://su.wikipedia.org/wiki?curid=33351", "title": "Kobongan", "text": "Kobongan, nya\u00e9ta salah sahiji kasenian nu mekar di Kacamatan Pasawahan, Kabupat\u00e9n Purwakarta. Kobongan dipintonkeunana mangrupa seni ibingan penca silat anu dipirig ku waditra (Bahasa Indonesia: alat musik) tarebang (Basa Indonesia: rebana), bedug, sarta lalaguan Islami.\nKobong mangrupa istilah s\u00e9j\u00e9n ti pasantren (Bahasa Indonesia: pesantren), nya\u00e9ta tempat parasantri diajar nyiar elmu agama. Salaku wewengkon nu mayoritas masarakatna Islam, kasenian kobongan tetep kapiara di lingkungan pasantren atawa kobong."}
{"id": "33352", "revid": "2029", "url": "https://su.wikipedia.org/wiki?curid=33352", "title": "Karp\u00e9t", "text": "Karp\u00e9t nya\u00e9ta hiji banda anu digunakeun pikeun ampar t\u00e9ras di jero imah. biasana karp\u00e9t- karp\u00e9t anu digunakeun t\u00e9h mangrupa karp\u00e9t anu ngandung unsur \"estetik\" sangkan t\u00e9ras di jero imah t\u00e9h katempona \u00e9ndah. Jaman ayeuna mah karp\u00e9t t\u00e9h geus dipikawanoh ku balar\u00e9a, kaasup di masarakat Sunda. Dina pungsina karp\u00e9t lain ngan ukur pikeun ka\u00e9ndahan wungkul tapi og\u00e9 bisa dimangpaatkeun pikeun kumpul jeung kulawarga, narima tamu, sarta kab\u00e9r\u00e9sihan di jero imah.\nMangpaat karp\u00e9t s\u00e9j\u00e9nna nya\u00e9ta :"}
{"id": "33353", "revid": "25926", "url": "https://su.wikipedia.org/wiki?curid=33353", "title": "Patlot", "text": "Patlot nya\u00e9ta mangrupa pakakas pikeun tulas-tulis atawa ngagambar anu dimimitian ti jaman Yunani, dijieuna tina grafit tuluy di bulen ku kai."}
{"id": "33354", "revid": "11449", "url": "https://su.wikipedia.org/wiki?curid=33354", "title": "Cupang", "text": "Cupang \"(Betta sp.)\" nya\u00e9ta salah sahiji jenis lauk nu hirup dina rawa nu habitat asalna ti sababaraha nagara di Asia Tenggara di antarana Indonesia, Thailand, Malaysia, jeung Vietnam. Lauk ieu miboga bentuk jeung karakter anu agr\u00e9sif pikeun ngajaga tempat kakuasaanna. Umumna lauk cupang dibagi kana tilu jenis, nya\u00e9ta cupang hias, cupang adu, jeung cupang liar.\nCupang Hias.\nLauk cupang, salian kat\u00e9lah ku karakterna nu agr\u00e9sif, og\u00e9 ku ka\u00e9ndahan buntut,jeung siripna. Tina rupa-rupa buntutna, cupang hias di bagi kana tilu rupa nya\u00e9ta:"}
{"id": "33355", "revid": "10846", "url": "https://su.wikipedia.org/wiki?curid=33355", "title": "Bugis (kadaharan)", "text": "Bugis nya\u00e9ta salah sahiji kadaharan ti Jawa Kulon nu miboga rasa amis. Bahan anu dipak\u00e9 pikeun nyieunna nya\u00e9ta tipung ketan, gula bodas, jeung cipati atawa kalapa nu meunang marud.. Kadaharan bugis dibungkus mak\u00e9 daun cau. Cara ngasakanana nya\u00e9ta diseupan. Ieu kadaharan t\u00e9h lolobana aya di wewengkon Garut, Subang, Tasikmalaya jeung Ciamis. \nKitu deui di Sumatera (Padang) ilahar dipiwanoh Lapek Bugis atawa Lepat Bugis, nu ngab\u00e9dakeunna, mak\u00e9 tipung ketan hideung sarta ent\u00e9n kalapa diasakan jeung gula bodas lain gula beureum. Dibungkusna kawas wangun piramida, lain pasagi ciga di Jawa. Di Jawa ilahar dipiwanoh Mendut, bahanna m\u00e9h sarua jeung bugis nu aya di Jawa Kulon, dibungkus ku daun cau."}
{"id": "33356", "revid": "25926", "url": "https://su.wikipedia.org/wiki?curid=33356", "title": "Sirsak", "text": "Sirsak nya\u00e9ta salah sahiji buah anu asalna ti Karibia, Amerika Tengah jeung Amerika Kidul. Ngaran sirsak asalna tina basa Walanda: \"zuurzak\" anu hartina \"kantong haseum\". Sirsak nelah og\u00e9 ku sebutan nangka walanda. Sirsak didatangkeun ku pamar\u00e9ntah Hindia-Walanda ka Nusantara, nya\u00e9ta dina abad ka-19, sanajan asalna lain ti Eropa. \nSirsak nu dipelak pikeun tujuan kom\u00e9rsial biasana nu dimangpaatkeunana t\u00e9h nya\u00e9ta buahna. Jangkung tangkal sirsak bisa ngahontal kana 9 m\u00e9ter. Buah sirsak remen digunakeun pikeun bahan jus jeung \u00e9s krim. Dina buah sirsak loba gizi anu mangpaat pikeun awak kayaning karbohidrat, (utamana fruktosa), vitamin C, vitamin B1 jeung vitamin B2. Dina siki sirsak aya racun anu bisa digunakeun minangka ins\u00e9ktisida alami.\nNgaran Vernakular.\nDi unggal wewengkon buah sirsak miboga ngaran vernakular (ngaran lokal) anu b\u00e9da-b\u00e9da. di antarana nya\u00e9ta:\nMangpaat Buah Sirsak.\nTi baheula, buah sirsak geus dimangpaatkeun minangka ubar h\u00e9rbal anu mangpaatna t\u00e9h ngubaran mangrupa-rupa panyakit, buah jeung daunna geus kacicda kasohor hasiatna. Bag\u00e9an sirsak anu minangpaat pikeun ubar kanker nya\u00e9ta dahan, daun, og\u00e9 buahna. Sirsak t\u00e9h geus ditalungtik y\u00e9n bisa ngubaran kanker usus ged\u00e9 (kolon), kanker paru-paru, kanker pankr\u00e9as, kanker prostat, og\u00e9 kanker pinareup."}
{"id": "33357", "revid": "6044", "url": "https://su.wikipedia.org/wiki?curid=33357", "title": "Manusa sunda", "text": "Manusa Sunda nya\u00e9ta manusa anu cicing di Jawa Barat."}
{"id": "33372", "revid": "3874", "url": "https://su.wikipedia.org/wiki?curid=33372", "title": "Taraweh", "text": ""}
{"id": "33373", "revid": "18195", "url": "https://su.wikipedia.org/wiki?curid=33373", "title": "Austria", "text": "R\u00e9publik Austria (basa J\u00e9rman: \"Republik \u00d6sterreich\") mangrupa hiji nagara nu aya dina daratan \u00c9ropa Tengah. Tepung wates jeung J\u00e9rman jeung C\u00e9ska di kal\u00e9r, Slowakia jeung Hongaria di w\u00e9tan, Slov\u00e9nia jeung Italia di kidul, jeung Swiss jeung Liechtenstein di kulon. Ibu kotana nya\u00e9ta Wina. Austria katelah jeung musik klasikna.\nAustria mangrupa nagara nu nganggo sistem d\u00e9mokrasi r\u00e9pr\u00e9s\u00e9ntatif parlem\u00e9nter nu diwangun ti salapan nagara bagian f\u00e9d\u00e9ral. Austria jadi nagara anggota PBB ti 1955 jeung Uni \u00c9ropa ti 1995.\nAsal ngaran.\nDina basa J\u00e9rman, ngaran \"\u00d6sterreich\" bisa ditarjamahkeun kana \u201cKarajaan W\u00e9tan\u201d. Kecap \u00e9ta dicandak ti kecap ti basa J\u00e9rman Kuna \"Ostarr\u00eechi\". Istilah ieu mereun asalna ti tarjamahan ti Basa Latin pikeun ngaran wewengkon \u00e9ta: \"Marchia orientalis\", nu hartina \u201cwates w\u00e9tan\u201d, soalna og\u00e9 nagara \u00e9ta aya dina bagian w\u00e9tan ti Kakaisaran Romawi Suci.\nSajarah.\nWewengkon Austria nu awalna dikenal salaku Karajaan Norikum nu dipingpin ku salah sahiji s\u00e9k\u00e9 Kelt, jeung mangrupa batur lami Romawi. Wewengkon ieu dicicingan (lain ditalukan) ku urang Romawi dina pamar\u00e9ntahan Augustus jeung dijieun Propinsi Norikum dina taun 16 SM. Teras, Austria ditalukan ku Hun, Lombardia, Ostrogoth, Bavaria, jeung Franka. Saenggeus dipar\u00e9ntah 48 taun ku Hongaria (ti taun 907 nepi ka 955), wewengkon inti Austria dipasihan ka L\u00e9opold ti Babenberg dina taun 976. Saenggeus mangrupa bagian ti Kakaisaran Romawi Suci, Babenberg miboga pamar\u00e9ntahan ti abad ka-10 nepi ka abad ka-13. Saenggeus Pang\u00e9ran Fr\u00e9derick II mangkat dina taun 1246 jeung teu kagungan panerus, Rudolf I ti Wangsa Habsburg ngabagikeun taneuhna ka murangkalihna nu lalaki jeung ngamimitian wanci pamar\u00e9ntahan Wangsa Habsburg nepi ka awal abad ka-20.\nSaenggeus labuhna Kakaisaran Romawi Suci dina 1806, diwangun Kakaisaran Austria. Saenggeus silih sihung jeung Karajaan Prusia pikeun ngadominasian karajaan-karajaan bangsa J\u00e9rman saenggeus Perang Napol\u00e9on, diwangun dwimonarki Kakaisaran Austria-Hongaria dina 1867. Kakaisaran ieu meupeus kana raloba nagara saenggeus runtuhna Kakuatan Tengah dina Perang Dunya I, salah sahijina nya\u00e9ta R\u00e9publik Austria salaku awal ti nagara Austria mod\u00e9rn.\nDina 1918, Austria mangrupa hiji nagara r\u00e9publik nepi ka taun 1934 wanci Engelbert Dollfuss nyieun sistem diktator. Austria dijajah ku J\u00e9rman dina r\u00e9zim Nazi taun 1938. Saenggeus J\u00e9rman \u00e9l\u00e9h dina Perang Dunya II, administrasi Austria dipibanda ku sekutu. Dina taun 1955 Austria dib\u00e9baskeun jeung jadi hiji nagara r\u00e9publik nu merd\u00e9ka, saratna Austria kedah n\u00e9tral.\nNagara Bagian.\nAustria dibagi kana salapan nagara bagian, (di Austria disebut \"Bundesl\u00e4nd/er\"). Nagara bagian ieu teras dibagi deui kana distrik (\"Bezirk\") jeung kota (\"Stadt\"). Salajengna dina tingkat nu leuwih leutik dibagi kana \"Gemeinde\"."}
{"id": "33377", "revid": "21463", "url": "https://su.wikipedia.org/wiki?curid=33377", "title": "Bosnia jeung H\u00e9rz\u00e9govina", "text": "Bosnia jeung H\u00e9rz\u00e9govina, og\u00e9 kawanoh salaku R\u00e9publik Bosnia jeung H\u00e9rz\u00e9govina, mangrupa hiji nagara di samenanjung Balkan di \u00c9ropa kidul. Legana 51.129 km\u00b2 (19.741 mil2). Populasina kira-kira opat yuta. Nagara Bosnia dikenal dina basa resmina salaku \"Bosna i Hercegovina\" dina hurup Latin jeung \"\u0411\u043e\u0441\u043d\u0430 \u0438 \u0425\u0435\u0440\u0446\u0435\u0433\u043e\u0432\u0438\u043d\u0430 \" dina hurup Sirilik; tapi tiasana, dipondokkeun kana \"Bosnia\", \"BiH\", atawa \"\u0411\u0438\u0425\" .\nNagara ieu dicicingan ku tilu kalompok \u00e9tnik nu utama: Bosnia, S\u00e9rbia, jeung Kroasia. Wargi Bosnia umumna diwanohan salaku \"Bosnians\" dina basa Inggris tampa nempo naon bangsana. Pamar\u00e9ntahan nagara ieu dilaksanakeunna mencar jeugng nagara Bosnia sabenerna diwangun ti himpunan dua buah wewengkon, nya\u00e9ta, F\u00e9d\u00e9rasi Bosnia jeung H\u00e9rz\u00e9govina jeung R\u00e9publik Srpska.\nDiwatesan ku Kroasia di kal\u00e9r, kulon jeung kidul, S\u00e9rbia di w\u00e9tan, jeung Mont\u00e9n\u00e9gro di kidul, Bosnia jeung H\u00e9rz\u00e9govina mangrupa hiji nagara nu dikurilingan ku daratan iwal hiji basisir leutik Laut Adriatik-na nu panjangna 20 km museur dina kota Neum. Ibu kota nu og\u00e9 kota pangged\u00e9na nyta\u00e9ta Saraj\u00e9vo.\nPambagian administratif.\nBosnia jeung H\u00e9rz\u00e9govina dibagi kana F\u00e9d\u00e9rasi Bosnia jeung H\u00e9rz\u00e9govina jeung R\u00e9publik Srpska. Distrik Br\u010dko lain bagian ti dua \u00e9ntitas politik ieu, tapi dipar\u00e9ntah supranasional jeung dijaga ku tantara internasional.\nF\u00e9d\u00e9rasi Bosnia jeung H\u00e9rz\u00e9govina dibagi kana 10 kanton:"}
{"id": "33380", "revid": "3874", "url": "https://su.wikipedia.org/wiki?curid=33380", "title": "Bosnia jeung Herzegovina", "text": ""}
{"id": "33381", "revid": "3874", "url": "https://su.wikipedia.org/wiki?curid=33381", "title": "Bosnia Herzegovina", "text": ""}
{"id": "33382", "revid": "3874", "url": "https://su.wikipedia.org/wiki?curid=33382", "title": "Bosnia H\u00e9rz\u00e9govina", "text": ""}
{"id": "33384", "revid": "29269", "url": "https://su.wikipedia.org/wiki?curid=33384", "title": "Skotlandia", "text": "Skotlandia, atawa, Alba dina basa Gaelik Skotlandia, baheula mangrupa karajaan merd\u00e9ka di bagian kal\u00e9r pulo Britania. Dina kaping 26 Maret 1707, Karajaan Skotlandia ngahiji jeung karajaan Inggris nu engk\u00e9 jadi \"Karajaan Britania Raya\" jeung ahirna \"Himpunan Karajaan Britania Raya jeung Irlandia Kal\u00e9r\"."}
{"id": "33385", "revid": "25926", "url": "https://su.wikipedia.org/wiki?curid=33385", "title": "Wales", "text": "Wales atawa Cymru mangrupa hiji nagara bagian Britania Raya."}
{"id": "33386", "revid": "3874", "url": "https://su.wikipedia.org/wiki?curid=33386", "title": "Daptar Nagara", "text": ""}
{"id": "33392", "revid": "29269", "url": "https://su.wikipedia.org/wiki?curid=33392", "title": "C\u00e9ko", "text": "R\u00e9publik C\u00e9ko (Cekia; basa C\u00e9ko: \"\u010cesk\u00e1 republika\", \"\u010cesko\" ) mangrupa hiji nagara di \u00c9ropa Tengah nu diwangun saenggeus bubarna nagara C\u00e9koslowakia. Nagara ieu tepung wates jeung J\u00e9rman di kulon jeung kal\u00e9r, Polandia di kal\u00e9r, Slowakia di tenggara, jeung Austria di kidul.\nDi nagara ieu aya Sudetenland, di mana baheula aya s\u00e9k\u00e9 bangsa J\u00e9rman, tapi saenggeus Perang Dunya II, kalobaannana did\u00e9portasi sanajan masih loba urang C\u00e9ko nu mibanda nami J\u00e9rman.\nSajarah.\nTaneuh C\u00e9ko muncul dina ahir abad ka-9 wanci dihijian ku P\u0159emyslids. Karajaan Boh\u00e9mia nu ngawasaanna, tapi konflik kaagamaan kawas Perang Hussit abad ka-15 jeung Perang Tilu Puluh Taun abad ka-17 ngaruksak. Teras wewengkon ieu aya dina pangaruh Habsburg jeung mangrupa bagian Austria-Hongaria.\nSaenggeus labuhna nagara \u00e9ta dina Perang Dunya I, C\u00e9ko jeung tatanggina Slowakia ngagabung jeung ngawangun r\u00e9publik merd\u00e9ka C\u00e9koslowakia dina 1918. N\u00e9gara anyar ieu boga \u00e9tnis J\u00e9rman minoritas nu loba, nu nuju ka bubarna C\u00e9koslowakia wanci J\u00e9rman sukses ngan\u00e9ksasi minoritas \u00e9ta liwat Pasatujuan Munchen dina 1938, jeung Slowakia miboga otonomi nu leuwih ged\u00e9, jeung nagara dinamian \"C\u00e9ko-Slowakia\". Slowakia salajengna misah deui dina 1939 jeung sisa nagara C\u00e9ko ieu dikawasaan ku J\u00e9rman.\nSaenggeus Perang Dunya II, C\u00e9koslowakia labuh kana pangaruh Uni Sovi\u00e9t. Dina 1968, hiji invasi ku pasukan Pakta Warsawa ngahiran usaha pamingpin nagara ieu pikeun ngaliberalkeun part\u00e9y nu keur mar\u00e9ntah jeung nyieun \"sosialisme jeung hiji paroman manusa\" dina Usum Semi Praha. Dina 1989, C\u00e9koslowakia mibanda kab\u00e9basan liwat R\u00e9volusi Kac\u00e9bong. Dina 1 Januari 1993, nagara ieu meupeus kana dua nagara, R\u00e9publik C\u00e9ko jeung R\u00e9publik Slowakia nu merd\u00e9ka.\nC\u00e9ko ngagabung kana NATO dina 1999 jeung Uni \u00c9ropa dina 2004.\nPolitik.\nDumasar kana konstitusi, R\u00e9publik C\u00e9ko mangrupa hiji nagara d\u00e9mokrasi parlem\u00e9nter nu pupuhu nagarana hiji pr\u00e9sid\u00e9n nu dipilih ku parlem\u00e9n pikeun masa jabat 5 taun. Pr\u00e9sid\u00e9n mibanda hak v\u00e9to dina l\u00e9gislasi, hak imunitas, jeung bisa ngabubarkeun parlem\u00e9n dina kaayaan katangtu. Anjeunna og\u00e9 milih perdana menteri sarta anggota kabin\u00e9t dumasar kana proposal ti perdana menteri.\nParlem\u00e9n C\u00e9ko (\"Parlament\") mangrupa hiji parlem\u00e9n bikameral nu diwangun ti \"Poslaneck\u00e1 sn\u011bmovna\" nu kasusun ti 200 korsi nu masa jabatna 4 taun jeung \"S\u00e9n\u00e1t\" nu kasusun ti 81 korsi nu masa jabatna 6 jeung 2 taun.\nG\u00e9ografi.\nC\u00e9ko teu boga wates laut. Di wewengkon Boh\u00e9mia, aya Walungan Elbe atawa Labe dina basa C\u00e9ko jeung Walungan Vltava, dikurilingan ku pagunungan pondok. Di Sudeten, aya Gunung Sn\u011b\u017eka (1.602 m). Bagian w\u00e9tan C\u00e9ko, Moravia, loba pasir jeung aya Walungan Morava sarta mangrupa cinyusu Walungan Oder atawa Odra.\nPambagian adminstratif.\nC\u00e9ko dibagi kana tilu belas wewengkon administratif (\"kraje\", tunggal - \"kraj\") jeung hiji wewengkon ibu kota (\"hlavn\u00ed m\u011bsto\"), nu ditandaan ku *."}
{"id": "33397", "revid": "15233", "url": "https://su.wikipedia.org/wiki?curid=33397", "title": "Tangtang angin", "text": "Tangtang angin nya\u00e9ta kadaharan sarupa leupeut juru tilu dibungkus ku daun tamiang. Kadaharan ieu dijieun tina b\u00e9as."}
{"id": "33403", "revid": "15233", "url": "https://su.wikipedia.org/wiki?curid=33403", "title": "Mukena", "text": "Mukena nya\u00e9ta kukudung aw\u00e9w\u00e9 Islam waktu salat, pak\u00e9an husus paragi salat kaum aw\u00e9w\u00e9 dina agama Islam. Wangunna nutupan sakujur awak, iwal beungeut jeung kadang-kadang dampal leungeun. Tujuanana pikeun nutupan orat aw\u00e9w\u00e9 nalika salat. Mod\u00e9lna aya anu sageblus, aya anu dua potong. Umumna warna mukena bodas, maksudna sangkan t\u00e9mbong atra lamun aya kokotor napel, lantaran nalika salat aya katangtuan kudu suci tina najis. Kadieunakeun warna-warna mukena rupa-rupa. Variasi mod\u00e9lna og\u00e9 rupa-rupa, aya anu dihias ku bord\u00e9l, r\u00e9nda, pita, benang emas, jeung lianna."}
{"id": "33404", "revid": "24730", "url": "https://su.wikipedia.org/wiki?curid=33404", "title": "Kayas", "text": "Kayas (Basa Indon\u00e9sia: \"Merah Muda\") nya\u00e9ta salah sahiji warna campuran antara warna bodas jeung beureum. Warna bodas campur beureum ngora, sok disebut og\u00e9 ros. Kayas sok dipatula-patalikeun jeung pasipatan katut hal-hal anu f\u00e9minin. Bal \"snooker\" nomer 6 warnana kayas. Di Jepang, warna kayas ngandung ma'na homos\u00e9ksualitas. Kayas osok dipatalikeun jeung kalemahlembutan wanoja."}
{"id": "33405", "revid": "24454", "url": "https://su.wikipedia.org/wiki?curid=33405", "title": "Hortikultura", "text": "Hortikultura (Aks. Sunda:\u1ba0\u1ba7\u1b81\u1b92\u1ba4\u1b8a\u1ba5\u1b9c\u1baa\u1b92\u1ba5\u1b9b) t\u00e9h ilaharna disebut budidaya ngebon/taman, nya\u00e9ta bagian tina agrikultur anu og\u00e9 ngawengku agronomi jeung kahutanan. Pepelakan hortikultura anu bisa didahar sakab\u00e9hna dipak\u00e9 pikeun kadaharan manusa jeung sering dipak\u00e9 dina kaayaan hirup k\u00e9n\u00e9h nu antukna gampang ruksak. B\u00e9b\u00e9daan antara pepelakan hortikultura jeung agronomis sacara tradisional kalawan umum nya\u00e9ta; pepelakan hortikultura anu dibudidayakeun kalawan int\u00e9nsif jeung ngajamin asupna modal anu ged\u00e9, pagaw\u00e9 jeung t\u00e9hnologi per satuan legana lahan, tapi dina pertanian mod\u00e9rn mah, pepelakan hortikultura t\u00e9h bisa dipelak kalawan lega, ana pon; pepelakan agronomi mah kiwari r\u00e9a dibudidayakeun kalawan int\u00e9nsif. Hortikultura dilarapkeun dina operasi pertanian anu ged\u00e9, di pausahaan-pausahaan pertanian leutik, jeung di kebon imah.\n\u00c9timologi.\nHortikultura nya\u00e9ta lafal basa Sunda pikeun kecap basa Inggris \"horticulture\". Ieu kecap t\u00e9h mangrupa kecap rundayan tina basa Lat\u00e9n \u201c\"hortus\"\u201d anu hartina kebon atawa pakarangan jeung \u201c\"cultura\"\u201d anu hartina budidaya. Tina \u00e9ta katerangan hortikultura t\u00e9h hartina ngabudidayakeun kebon. Aya og\u00e9 anu ngahartikeun minangka seni ngabudidayakeun pepelakan kebon atawa cara budidaya anu dilakukeun di kebon. Kalawan leuwih husus hortikultura t\u00e9h disebut minangka seni melak tutuwuhan bungbuahan, sayur jeung tutuwuhan hias (Anon dina Notohadinegoro:2006) atawa \u00e9lmu tatan\u00e9n anu aya patalina jeung ngabudidayakeun kebon kaasup melak buah, sayur, kembang, jeung pepelakan hias.\nHortikultura ngawengku divisi anu lega di antarana pepelakan kembang (Florikultura), buah (Pomologi), sayur (Olerikultura), tatacara miara pepelakan sangkan \u00e9ndah (Hortikultura lansekap) jeung ngajaga kualitas pepelakan hortikultura sangkan teu gancang buruk (Fisiologi Pascapanen).\nJanick (1972) n\u00e9t\u00e9lakeun y\u00e9n hotikultura t\u00e9h hal-hal ngeunaan pepelakan jeung cara ngabudidayakeunana anu bisa m\u00e9r\u00e9 ganjaran mangrupa kauntungan duit atawa kasenang pribadi anu cukup pikeun alesan ngaluarkeun biaya int\u00e9nsif. Hortikultura nya\u00e9ta budidaya tatan\u00e9n au dicirikeun ku dipak\u00e9na pagaw\u00e9 jeung prasarana sarta sarana produksi kalawan int\u00e9nsif..Balukarna, pepelakan anu dibudidayakeun t\u00e9h kudu anu bisa ngahasilkeun kauntungan ged\u00e9 (alesan \u00e9konomi) atawa nu ngahasilkeun kapuasan pribadi nu ged\u00e9 (alesan hobi)..\nHortikultura nya\u00e9ta kombinasi tina seni jeung \u00e9lmu dina mroduksi, pamasaran, pamangpaatan, jeung ngarop\u00e9a bungbuahan, sasayuran, kekembangan jeung pepelakan hias. ieu t\u00e9h mangrupa industri ged\u00e9 sarta aya rupa-rupa pausahaan komersial anu nyadiakeun rupa-rupa produk jeung jasa dina ieu widang. Hortikultura mangaruhan unggal jalma kalawan nyadiakeun sabagi\u00e9an ged\u00e9 tina diet (kadaharan) sapopo\u00e9 urang jeung s\u00e9sana t\u00e9h aya dina sumber ka\u00e9ndahan jeung pangayaan di imah urang jeung masarakat, og\u00e9 aya dina kagiatan r\u00e9kr\u00e9asi urang (mangrupa lansekap taman jrrd).\nDina widang ark\u00e9ologi hortikultura dihartikeun minangka pros\u00e9s nyadiakeun lahan taneuh pikeun melak binih, beubeutian atawa st\u00e9k. Hal ieu dilakukeun alatan pikeun ngadali tutuwuhan nu ngaganggu (gulma) jeung pikeun nyingkahkeun tina sato pr\u00e9dator, kaasup manusa. Pepelakan dipan\u00e9n, dipros\u00e9s jeung biasana disimpen dina wadah husus atawa hiji wangunan. Sababaraha pihak anu mroduksi, utamana pikeun jumlah nu loba, didahar salila usum melak, tapi hal anu pohara pentingna nya\u00e9ta boga sarana keur nyimpen kadaharan pikeun bekel jaganing g\u00e9to, boh pikeun dagang, dahareun atawa upacara.\nAsal-usul.\nHortikultura, saperti nu dipaluruh jeung diajarkeun di r\u00e9a universitas kiwari, mungkin boga asal-usul ti semet jaman batu sabab aya bukti-bukti nu nunjukkeun dipak\u00e9na kembang dina pamakaman kira-kira 60.000 taun katukang. Satuluyna, panalungtikan ark\u00e9ologi nunjukkeun y\u00e9n sabada jaman \u00e9s, anu dipungkas kira-kira 11.000 SM, kahirupan manusa mimiti mapan. Daripada ngadahar kab\u00e9h binih anu dikumpulkeun ku maran\u00e9hna, \u00e9ta binih t\u00e9h sawar\u00e9h disimpen jeun dipelak nu antukna maran\u00e9hna bisa ngabudidayakeun sumber kadaharan leuwih kakadali. Ieu t\u00e9h mangrupa awal dom\u00e9stikisasi pepelakan prakt\u00e9k-prakt\u00e9k awal hrtikultura. Ieu prakt\u00e9k-prakt\u00e9k t\u00e9h mekar ti mangsa ka mangsa tuluy jadi hiji \u00e9lmu pikeun diajarkeun di mangratus-ratus universitas di sakuliah dunya.\nSeni Hortikultura.\nHortikultura dipatalikeun jeung sababaraha prakt\u00e9\u1e33 kalawan int\u00e9nsif anu sacara kol\u00e9ktif ngawanun seni hortikultura. Ieu hal t\u00e9h kaausp ngahijikeun rupa-rupa t\u00e9hnik pikeun nambahan jumlah struktur pepelakan husus kayaning beuti, corms, dipak\u00e9na lapisan atawa st\u00e9k, tunas jeung okulasi, jeung budidaya anu ngalibetkeun kultur jaringan .\nPrakt\u00e9k-prakt\u00e9k s\u00e9j\u00e9nna nu patali jeung hortikultura t\u00e9knik g\u00e9n\u00e9tika pikeun ngarop\u00e9a pepelakan sangkan leuwih had\u00e9, m\u00e9tode pamasaran, jeun ngolah kadaharan. Hortikultura hias mah teu kaasup kana ieu hal, kaausp prakt\u00e9k-prakt\u00e9k tambahan nu patali jeung arsit\u00e9ktur lansekap jung seni kekembangan. Sawatara \u00e9ta hortikultura t\u00e9h mangrupa hiji seni kuno kalawan r\u00e9a prakt\u00e9kna anu dicangking sacara \u00e9mpiris, jaman kiwari mah seni hortikultura t\u00e9h patali pisan jeung \u00e9lmu pangaweruh, nu antukna \u00e9lmu hortikultura mod\u00e9rn t\u00e9h nya\u00e9ta salah sahiji bagian anu paling maju dina widang pertanian. Ngan aya sababaraha urang patani hortikultura anu geus usaha ngurangan atawa nepika ngaleungitkeun katergantungan kana pupuk anorganik jeung p\u00e9stisida ngaliwatan ngadumaniskeun prakt\u00e9k dumasar kana \u00e9kologi (ngokolakeun pepelakan kalawan terpadu) .\nAtikan Hortikultura.\nAtikan di Mancanagara.\nHortikultura nya\u00e9ta bagian tinu kurikulum anu diaku dina widang pertanian di sakuliah dunya. Di Am\u00e9rika r\u00e9a universitas anu boga departem\u00e9n hortikultura anu ditujukeun pikeun pendidikan sarjana anu ngarah kana titel darajat BS. \u00c9ta departem\u00e9n t\u00e9h lolobana m\u00e9r\u00e9 pelatihan lanjutan anu ngarah kana titel derajat MS jeung Ph.D. Tapi ti mimiti taun 1990-an aya kila-kila rada condong pikeun departem\u00e9n agronomi hortikultura jeung pikeun ngahijikeun ihwal pangaweruh pepelakan atawa departem\u00e9n Plant Science.\nAtikan di Indon\u00e9sia.\nDi Indon\u00e9sia pangatikan formal hortikultura t\u00e9h diajarkeun ti mimiti tingkat SMK. Jumlah SMK pertanian anu ngokolakeun atikan hortikultura di Indon\u00e9sia kacatet aya 210 siki. Sakola-sakola menengah pertanian anu asalna aya di sahandapeun Departem\u00e9n Pertanian jeung Departem\u00e9n Kahutanan, kiwari asup kana sakola kejuruan anu diatur ku Departem\u00e9n Pendidikan Nasional. \nPangatikan hortikultura og\u00e9 asup kana program studi Sekolah Pertanian Pembangunan (SPP) anu dikokolakeun ku Departem\u00e9n Pertanian dina raraga ngahasilkeun tanaga t\u00e9knis tingkat terampil, boh pikeun ngeusian pangabutuh pasar gaw\u00e9 boh pikeun digaw\u00e9 kalawan mandiri dina s\u00e9ktor pertanian.\nPikeun di tingkat paguron luhur, pangatikan hortikultura di antarana asup kana materi pangajaran di Institut Pertanian (IPB) Bogor jeung Universitas Winaya Mukti. Pangatikan hortikultura nu di sadiakeun di paguron luhur IPB nya\u00e9ta pikeun program Sarjana jeung program Pasca Sarjana.. Paguron luhur s\u00e9j\u00e9nna nu ngokolakeun pangatikan hortikultura di Indon\u00e9sia nya\u00e9ta Universitas Brawijaya (UB) jeung Universitas Mataram (UNRAM)\nAturan pamar\u00e9ntah nu jadi dasar pikeun dilaksanakeunana pangatikan pertanian (kaasup widang hortikultura) nya\u00e9ta:"}
{"id": "33406", "revid": "28304", "url": "https://su.wikipedia.org/wiki?curid=33406", "title": "Novel", "text": "Novel nya\u00e9ta salah sahiji karya sastra wangun prosa wanda carita r\u00e9kaan (fiksi) nu eusi jeung jalan caritana panjang tur loba babagianana.\n Diwangun ku basa lancaran, palaku anu ngalakonna loba, mangsa nu kacaturna lila. Sanajan kaasup carita fiksi, palaku, jalan carita, tempat jeung waktu kajadianana bisa katarima ku akal, persis siga kajadian anu sabenerna (fakta). Eusi novel aya og\u00e9 anu didadasaran ku kajadian anu sabenerna, tapi \u00e9ta kajadian t\u00e9h ku pangarangna sok dir\u00e9ka-r\u00e9ka deui disaluyukeun jeung pangabutuh carita sangkan leuwih pikaresepeun.\nKamekaran.\nNovel t\u00e9h prosa r\u00e9kaan (fiksi) nu naratif (wujud lalakon), umumna panjang sarta galur caritana atawa plot-ma kompl\u00e9ks (ngarancabang). Ku lantaran kitu wandana, novel mah bisa midangkeun rupa-rupa palaku, ngasupkeun rupa-rupa kajadian, laluasa ngad\u00e9skripsikeun latar jeung laluasa ngahirupkeun karakter palakuna. Dina Eropa mah umumna ngagunakeun istilah roman, nu asal muasalna tina kecap \"romance\" (puisi panjang atawa prosa anu ngolah lalakon asmara atawa ngalalana). Tapi, basa Inggris mah milih istilah nu asalna ti basa Italia nya\u00e9ta novella, hartina carita nu pondok dina wangun prosa. Dina abad ka-14 di Italia ceuyah sarta popul\u00e9r ku rupa-rupa roman, boh anu pinunjul boh anu picisan. Lila-lila ngag\u00e9s\u00e9r, istilah novella (dina basa Jerman mah \"novella\") mindeng digunakeun saharti jeung novel\u00e9t (novellete), prosa fiksi nu teu pati panjang. Dina sastra Sunda kungsi dib\u00e9dakeun wangenan ngeunaan istilah novel jeung roman t\u00e9h, padahal saenyana mah sarua. Ku kituna, dina kamekaran kiwari, leuwih had\u00e9 ngagunakeun \u00e9ta dua istilah t\u00e9h dina harti atawa wangenan anu sarua nya\u00e9ta novel atawa roman. Dina ulikanana, papasingan novel t\u00e9h dumasar kana umur (umpamana aya novel Sunda samemeh Perang), kana eusina (upamana aya novel sajarah), kana ukurana (upamana aya novel\u00e9t), dumasar kana kualitasna (upamana aya novel popul\u00e9r) jeung r\u00e9a-r\u00e9a deui.\nUnsur.\nUnsur dina nov\u00e9l t\u00e9h dij\u00e9ntr\u00e9keun kieu."}
{"id": "33407", "revid": "17458", "url": "https://su.wikipedia.org/wiki?curid=33407", "title": "Lisung", "text": "Lisung nya\u00e9ta pakakas anu digunakeun minangka wadah pikeun nutu. Nutuanana ku halu. Barang nu ditutu biasana par\u00e9 sangkan jadi b\u00e9as, atawa sangu ketan atawa seupan parud sampeu keur nyieun opak."}
{"id": "33409", "revid": "6044", "url": "https://su.wikipedia.org/wiki?curid=33409", "title": "Strukturalisme", "text": "Strukturalisme, asal kecapna tina \"struktur\", anu hartina nya\u00e9ta ayana hubungan anu tetep antara unsur nu hiji jeung unsur s\u00e9j\u00e9nna.. Dina ulikan sastra, strukturalisme nya\u00e9ta pamarekan anu nyawang karya sastra sacara objektif hartina anu diaj\u00e9nna t\u00e9h mangrupa unsur-unsur nu nyangkaruk dina \u00e9ta karya sastra (int\u00e9rn atawa \u00e9kstern)..\nTokoh nu naratas strukturalisme nya\u00e9ta Ferdinand de Saussure.\nIstilah struktural dihartikeun salaku cara atawa prosedur nu dilaksakeun ku kaum strukturalis (golongan kaum strukturalisma) dina ngalarapkeun paham strukturalisme. Ari strukturalisme mangrupa cabang atawa mod\u00e9l pamikiran dina widang filsafat anu ng\u00e9br\u00e9hkeun struktur pangjerona (batin) dina hiji r\u00e9alitas anu rupa-rupa sacara ilmiah, hartina ngalakukeun m\u00e9todeu sacara obj\u00e9ktif.\nStruktural sacara \"definitive\" nya\u00e9ta paham ngeunaan unsur-unsur anu aya di jerona, m\u00e9kanisme antara hubungan, patalina hiji unsur jeung unsur s\u00e9j\u00e9n, jeung antara unsur jeung totalitasna. Wangenan ciri-ciri struktur sok disaruakeun jeung ciri-ciri sistem. Sacara \u00e9timologis, struktur asal kecapna tina \"structura\" (Latin) anu hartina cara. Ku kituna, struktur n\u00e9mbongkeun kecap barang, ari sistem n\u00e9mbongkeun kecap pagaw\u00e9an."}
{"id": "33410", "revid": "25926", "url": "https://su.wikipedia.org/wiki?curid=33410", "title": "Penca Silat", "text": "Penca Silat atawa silat nya\u00e9ta seni b\u00e9la diri anu asalna ti Asia Tenggara. Seni B\u00e9la Diri ieu geus kawentar di Indonesia, Malaysia, Brunei Darussalam, Singapura, Filipina Kidul jeung Thailand Kidul saluyu jeung nyebarna s\u00e9k\u00e9 s\u00e9l\u00e9r Malayu Nusantara.\nSejarah Penca Silat.\nPenca silat geus dipikawanoh ku sabag\u00e9an masarakat Malayu kalawan sababaraha ngaran. \nDi semenanjung Malaysia jeung Singapura, penca silat leuwih dipikawanoh ku ngaran gayong jeung cekak. \nDi Thailand, penca silat dipikawanoh ku ngaran bersilat, jeung di Filipina kidul dipikawanoh ku ngaran pasilat. \nTi ngaranna, geus bisa dipikanyaho y\u00e9n penca silat asalna ti Indonesia nepi ka ditetepkeun y\u00e9n olahraga ieu diciptakeun nu munggaran di Indonesia.\nZaman Kuno.\nKaruhun bangsa Indonesia geus boga cara ngab\u00e9la dirina nu boga fungsi pikeun mertahankeun kahirupanna atawa kelompokna ti musibat atawa tantangan alam.\nMaran\u00e9hna nyiptakeun b\u00e9la diri pikeun nirukeun gerakan sasatoan nu aya di lingkunganna, saperti gerakan mony\u00e9t, maung, oray atawa manuk dadali.\nZaman Karajaan-Karajaan di Indonesia.\nKarajaan-karajaan badag, saperti Majapahit jeung Sriwijaya miboga pend\u00e9kar nu ngawasaan \u00e9lmu b\u00e9la diri jeung bisa ngahijikeun prajurit nu kamaheranna dina ngab\u00e9la dirina bisa diandelkeun.\nDina sajarah perjoangan ngalawan panjajah Walanda, kacatet pend\u00e9kar anu ngangkat sanjata, saperti Panembahan Senopati, Sultan Agung, Pangeran Diponegoro, Tjik Ditiro, Teuku Umar, Imam Bonjol, sarta pend\u00e9kar aw\u00e9w\u00e9, saperti Sabai Nan Aluih, Tjut Nyak Din, jeung Tjut Mutiah.\nSajarah Ikatan Penca Silat Indonesia (IPSI).\nNyadar kana pentingna ngamekarkeun peran penca silat keur ngeusi sumanget kamerdikaan, ku kituna dirasa perlu ayana organisasi penca silat nu sipatna nasional, nu bisa og\u00e9 ngabeungkeut aliran penca silat nu aya di Indonesia. Dina kaping 18 Mei 1948, kabentuk Ikatan Penca Silat Seluruh Indonesia kalawan susunan pangurus puseur :\nDina 11 Maret 1980, Persatuan Penca Silat Antarbangsa (Persilat) ngadegkeun kalawan prakarsa Eddie M. Nalapraya (Indon\u00e9sia), nu kiwari ngajabat jadi pupuhu IPSI.\nAcara \u00e9ta dirojong ku wawakil ti Malaysia, Singapura, jeung Brunei Darussalam.\nKaopat nagara \u00e9ta kaasup nagara Indonesia, ditetepkeun salaku naratas Persilat.\nPenca Silat nya\u00e9ta hijim\u00e9todeubela diri anu dijieun ku urang Indonesia keur mertahankeun dirina sorangan ti sagala rupa musibat. Musibat anu ngancem ka kaselamatan jeung kalumangsungan hirupna. Salaku hiji \u00e9lmu/metode b\u00e9la diri anu lahir jeung mekar di kahirupan sosial masarakat bangsa Indonesia, Penca Silat kacida dipangaruhan pisan ku palsapah, budaya, jeung kapribadian bangsa Indonesia.\nSilat disawang mekar di kapuloan sakab\u00e9h Nusantara ti abad ka-7 mas\u00e9hi, namung asal muasalna mah can bisa di tangtukeun. Mimiti aya \u00e9lmu b\u00e9la diri ieu mungkin mekar ti kaparigelan s\u00e9k\u00e9 s\u00e9l\u00e9r asli Indonesia dina moro jeung perang ngagunakeun bedog, tameng jeung tumbak. Penca Silat di Jawa Kulon biasana dilengkepan ku Goong Bend\u00e9 jeung alat tiup Tarompet, biasana ditepikeun kalayan musik anu disebut Kendang Penca. Fungsi ti musik Kendang Penca ieu nya\u00e9ta pikeun nyarengan pintonan gerak-gerak jurus silat jeung kaparigelanna anu geus ditata dina hiji wangun ibingan silat. Pagelaran Penca Silat dimimitian ku acara ngawanohkeun sorangan ka sakab\u00e9h patandang silat anu dib\u00e9r\u00e9 nomor tandang saluyu jeung ngaran sarta aliran silatna.\nPatandang silat asup ka arena tandang. Ditengah-tengah ar\u00e9na, patandang m\u00e9r\u00e9 hormat ka nu nongton di antarana kalayan cara rengkuh bari panangan katuhu nu ngeupeul jeung dampal leungeun k\u00e9nca di hareupeun dada. Di dieu nunjukkeun y\u00e9n dina pintonan Penca Silat anu dilakukeun sorangan, teu boga maksud ngajak gelut. Namung fungsina salaku seni pintonan. Sar\u00e9ngs\u00e9na hormat jeung biasana, patandang ngawilujengkeun ka nayaga keur nabeuh. Biasana di Jawa Kulon sorangan, musik nu dipak\u00e9 macem-macem. Salah sahijina nya\u00e9ta lagu \"Buah Kawung\".\nDasarna pak\u00e9an anu dipak\u00e9 masih tetep boga pola tradisi, nya\u00e9ta iket, baju kampret hideung polos, calana pangsi, beubeur, sarung, jeung bedog. Iket keur aw\u00e9w\u00e9 mah cukup ku hiji lambar ka\u00e9n, utamana ngabeungkeut buuk ulah nepi ka ngaganggu gerakan jurus. Istilah-istilah gerak silat anu dicokot tina kahirupan sapopoe nya\u00e9ta: Adeg-adeg, Ajeg, Bendul, Besot, Centok, Dengkul, Depok, Gedig, Giles, Guar Jalak Pengkor, Jambret, Kelid, Koset, Kuda-kuda, l\u00e9ngkah, Limbung, Malik, Mande, Mincid, Najong, Pasang, Pegung/Bendung, Pepeg, Peupeuh, Rengkuh, Rogoh, Selup, Siku, Tangkis, jeung Tarik.\nDina kamekaranna, musik nu nyarengan Penca Silat og\u00e9 kiwari leuwih dipikaresep ku masarakat. Lagu-lagu kendang penca loba nu geus dijadikeun dina wangun kas\u00e9t. di antarana Grup Muchtar Darma Saputra geus loba ngarekam lagu-lagu kendang penca kalayan sora tarompetna nu khas.\nTata Tertib Penca Silat.\nSaluyu jeung norma sarta aj\u00e9n budaya Indonesia, kawengku sababaraha aturan nu kudu diperhatikeun sarta dilakukeun kalawan bener nalika latian penca silat, di antarana nya\u00e9ta:\nCiri Umum jeung Ciri Khusus.\nCiri Umum.\nAya og\u00e9 ciri-ciri umum penca silat:\nCiri Khusus.\nCiri khusus penca silat:\nAspek dina Penca Silat.\nDina Penca Silat, hal nu kudu di punjulkeun nya\u00e9ta:\nDina silat og\u00e9 aya opat aspek anu kawengku, nya\u00e9ta:\nHistorisasi Penca Silat di Jawa Kulon.\nDina historisasi penca silat bisa dicindekkeun y\u00e9n aya dua kategori aliran penca silat, nya\u00e9ta Aliran Bangsawan jeung Aliran Rahayat.\nDi mimitian kalayan ayana politik anyar dina awal abad XX jeung kawijaksanaan Walanda nya\u00e9ta \"Etische Politiek\", nu tujuanna ngaronjatkeun kasejahteraan rahayat liwat sababaraha program, hususna pendidikan. Kamekaran peran d\u00e9sa jeung dibentukna polisi desa, boga pangaruh dina pola pangajaran silat di masa \u00e9ta, silat geus diajarkeun di sakola-sakola dasar (d\u00e9sascholen), nepi ka jalma nu deukeut ka Walanda saperti Priyayi, Amtenaren, KNIL nepi ka Marechausse pasukan husus Walanda dina mangsa \u00e9ta.\nSajalan ti munculna rasa nasionalisme, ku kituna muncul og\u00e9 padungdengan di golongan pangajar penca silat dina mangsa \u00e9ta ngeunaan saha nu boga hak diajar silat ieu. Kasadaran nasionalisme ieu makin kuat nalika dina taun 1915 dibuka kasempetan keur ngadegkeun organisasi politik bagi kaom bumi putra, pangajaran jadi salah sahiji materi anu diajarkeun di unggal organisasi ieu. Saperti dina kamekaran awal Syarekat Islam di wewengkon Jawa nu diiluan ku ngadegkeun mimitran Setya Hati ku Ki Ngabehi Suryodiwiryo nu nyababkeun Walanda makin ngawas kamekaran paguron ieu ku sabab boga pengikut jeung murid nu loba pisan.\nPenca silat hususna di Jawa dina taun 40an kacida dipikaresep ku pamuda keur nyiapkeun kamerdikaan RI, og\u00e9 sanggeus penca silat di taun 1942 mangsa Jepang distandarisasi digunakeun salaku program \u00e9lmu b\u00e9la diri nu diajarkeun ka PETA (Pembela Tanah Air), Pasukan Pelopor jeung sajabana. Jepang m\u00e9r\u00e9 pangdeudeul dinam\u00e9todeupangajaran sateuacan dimimitian, dilakukeun \"taizo\" pamanasan sangkan teu cidera otot. Ti dinya paguron penca silat nu dimotoran ku palajar \u00e9x PETA, Pasukan Pelopor dan Haiho.\nSistem pangajaranna ngagunakeun s\u00e9r\u00e9monial saperti b\u00e9la diri Jepang (hormat, do\u2019a, mulai pamanasan, latihan jeung ditutup ku seremonial deui) ku kituna loba sistem pangajaran nu b\u00e9da antara penca silat ti Jawa Tengah, Jawa Wetan jeung Jawa Kulon jeung Sumatera Kulon."}
{"id": "33411", "revid": "15233", "url": "https://su.wikipedia.org/wiki?curid=33411", "title": "Tayub", "text": "Ibing Tayub nya\u00e9ta salah sahiji ragem ibingan anu hirup di Jawa Kulon. Istilah Tayub dina Ibing Tayub, sajalan jeung sajarah ayana, asalna ti basa Jawa \"sayub\" atawa \"anayub\". Ibingan ieu muncul di Jawa Kulon, utamana Sumedang, nalika Sumedang diparentah ku Bupatina nu ka-18 nya\u00e9ta Pangeran Suria Kusumah Adinata (1836-1882)\nIbing Tayub mangrupa pagaw\u00e9an ngigel lalaki dikebat bari dibendo, dibaju alus nyanghareupan sababaraha urang rongg\u00e9ng. Nayub di jaman baheula t\u00e9h kalangenan priyayi, para m\u00e9nak, para geged\u00e9n. Nayub cara babah papak\u00e9anana dicalana pantolan panjang, di baju dib\u00e9dahan tutup jeung bubudugulan ari soderna dikar\u00e9mbongkeun, dina nayub biasana nu dipak\u00e9 gamelan sarupan p\u00e9log.\nSajarah.\nSaperti halna Tembang Sunda Cianjuran jeung Seni Degung, Ibing Tayub og\u00e9 mangrupa kasenian m\u00e9nak. Mimitina Ibingan ieu mangrupa Ibingan husus keur priyayi pendopo kabupaten salaku Ibing kalangenan lalaki menak.\nDini mimiti kamunculanna, Ibingan ieu ngan saukur gerak-gerak Ibing saayana nurutkeun kaparigelan sewang-sewangan nu ngibing. Ku kituna gerakna sakapeung b\u00e9bas asal saluyu jeung sora gamelan anu nyarenganna. Salajengna mekar ka gerak anu geus dianggep saluyu. Nyampurnakeun Ibingan ieu ku sabab unggal nu ngibing, pajabat-pajabat lingkungan gupermen (pamar\u00e9ntahan), hayang nembongkeun ka\u00e9ndahan gerak-gerak ibingna ka majikanna. Keur ngaronjatkeun ka\u00e9ndahan gerak tarina, ku kituna Ibingan Tayub ieu dilengkepan ku gerak-gerak ibing nu aya di Ibing Topeng Cirebon, disagigireun gerak ibing ti pencak silat. Ku sabab kitu, dina Ibing tayub nu hirup ayeuna, katempo ayana gerak ibing campuran antara Ibing Wayang, Ibing Topeng Cirebon, Ibing Penca Silat, jrr. og\u00e9 salaku Ibingan ti golongan ningrat Ibingan ieu ditampilkeun dina suasana resmi jeung tata krama nu tartib.\nIbingan anu dibawakeun ku lalaki ieu, tema gerakna ngagambarkeun sikep tanggeuh jeung satria. Gagah, luwes, tartib jeung sopan keur ngaekspresikeun menak golongan karajaan di mangsa harita.\nIbing tayub mangrupa kabudayaan urang sunda sam\u00e9m\u00e9h perang sabag\u00e9 pangaruh ti kabudayaan Jawa, biasana diayakeun ku nu hajatan atawa acara - acara di Kabupat\u00e9n.Dina jaman \"Hindia Belanda\" m\u00e9nak kudu bisa ngibing alatan ibing nangtukeun kalungguhan hiji m\u00e9nak. Dina tayuban og\u00e9 id\u00e9ntik jeung mabok - mabokan , dina jaman kamerdekaan tayuban ngaleungit."}
{"id": "33412", "revid": "25926", "url": "https://su.wikipedia.org/wiki?curid=33412", "title": "Rahwana", "text": "Rahwana (devanagari = \u0930\u093e\u0935\u0923, ravana, Aks. Sunda:\u1b9b\u1b82\u1b9d\u1b94 ) , dina mitologi hindu nya \u0117ta palaku antagonis dina wiracarita Ramayana anu ngalawan Rama, rahwana digambarkeun boga 10 hulu matakna Rahwana disebut og\u00e9 Dasamuka. Rahwana nya\u00e9ta raja Al\u00e9ngka sakaligus raja iblis (rakhsasa). \n Rahwana nya\u00e9ta putra Resi Wisrawa ti pad\u00e9pokan dederpenyu jeung D\u00e9wi Suk\u00e9si, putri Prabu Sumali raja Al\u00e9ngka . Nalika leutik ngaranna Dasasana atawa Dasagriwa . Rahwana boga tilu adi: Arya Kumbakarna, Dewi Sarpakenaka, jeung Arya Wibisana. Lian ti \u00e9ta, Rahwana boga adi t\u00e9r\u00e9 nya\u00e9ta Wisrawana (Prabu Damaraja) jeung Prabu Danapati raja di Lokapala, putra resi wisrawa jeung D\u00e9wi Lokawati. Rahwana boga loba pamajikan, tapi anu asli mah D\u00e9wi Mandodari (di Sunda biasa disebut Banondari)., anakna Mayasura anu nikah jeung widadari ngaranna Hema. Dina Ramayana dicaritakeun y\u00e9n istana Rahwana pinuh ku aw\u00e9w\u00e9 geulis ti sakuliah nagri di dunya, lantaran aw\u00e9w\u00e9 di Al\u00e9ngka ngarasa bungah lamun bisa nikah jeung Rahwana. Rahwana boga senjata pusaka nya\u00e9ta chandrahasa atawa candrasa (pedang bulan), pakarang s\u00e9j\u00e9nis pedang anu boga dua ujung seukeut.. Lian ti \u00e9ta rahwana kasohor ku kaparigelan mak\u00e9 pakarang perang katut \u00e9lmu sihir.\nGelarna Rahwana.\nResi Wisrawa miang ka Al\u00e9ngka pikeun n\u00e9angan jodo keur anakna. Tapi nalika sang resi macakeun \"Sastra Jendra Hayuningrat Pangruwating Diyu\" ka D\u00e9wi Suk\u00e9si, Duaanana kabawa napsu syahwat terus ngalakukeun hubungan suami-istri. Tina hubungan haram \u00e9ta lahir gundukan getih anu nyampur jeung wujud ceuli sarta kuku: Rahwana, rakhsasa anu lahir tina getih anu ngalambangkeun angkara murka manusa, Kumbakarna, rakhsasa seged\u00e9 gunung anu boga sipat wijak lahir tina wujud ceuli anu ngalambangkeun rasa kaduhung kolotna, jeung Sarpakenaka, rakhsasa aw\u00e9w\u00e9 anu lahir tina wujud kuku, sedengkeun Wibisana mah lahir jadi manusa normal sabab lahir ti hubungan anu sah, lain ti syahwat wungkul\nLalakon hirup.\nTapa di Gohkarna.\n Keur ngorana, Rahwana pernah tapa di Gunung Gohkarna jeung adi-adina salila mangbulan-bulan. Opatanana sapuk moal waka eureun tapa lamun kahayangna can ditedunan, balukarna kahyangan jadi riweuh, para D\u00e9wa jeung D\u00e9wi jadi baringung. Ahirna Batara Narada turun ka dunya terus nanya nu jadi kahayang Maran\u00e9hna. Dasamuka m\u00e9nta dib\u00e9r\u00e9 kasakt\u00e9n sangkan euweuh hiji mahluk naon og\u00e9 anu bisa ng\u00e9l\u00e9hkeun man\u00e9hna, sanajan Batara narada geus ngingetan y\u00e9n sagala nu aya di dunya bakal aya ahirna, tapi \u00e9ta pamundut tetep ditedunan. Kumbakarna m\u00e9nta dib\u00e9r\u00e9 umur anu panjang, tapi diganti, man\u00e9hna hayang hirup nikmat, dahar sapuasna, jeung sar\u00e9 sapuasna. Pam\u00e9ntana ditedunan. Sarpakenaka m\u00e9nta sangkan bisa ngalampiaskeun napsu birahi sapuas-puasna, sedengkeun Wibisana m\u00e9nta sangkan boga kawani pikeun nepikeun bebeneran. Batara Narada ngab\u00e9jaan y\u00e9n unggal pilihan kaasup mihak kana bebeneran t\u00e9h pasti aya resikona.\nTapa ka Brahma.\nKeur ngorana, Rahwana ngalakukeun tapa ka Batara Brahma salila mangtaun-taun. D\u00e9wa Brahma resep kana pamujaanana, terus nedunan kahayang Rahwana nya\u00e9ta teu bisa di\u00e9l\u00e9hkeun ku D\u00e9wa jeung sagala rupa kakuatan s\u00e9j\u00e9nna.. Sanggeus meunang kakuatan man\u00e9hna jadi pangawasa Al\u00e9ngka. Nalika Rahwana jadi Raja, Al\u00e9ngka jadi nagara anu makmur, konon euweuh rahayat nu kalaparan di Karajaan Al\u00e9ngka..\nMuja ka Siwa.\nSanggeus jadi raja, Rahwana ngadatangan D\u00e9wa Siwa di Gunung Kailasha. Henteu disadaran, Rahwana iseng mindahkeun bari ngulinkeun \u00e9ta gunung anu jadi imahna D\u00e9wa Siwa. Siwa anu ngarasa kesel ku kaagulan Rahwana neken \u00e9ta gunung ku sukuna nepi ka Rahwana katindih, terus gagauran alatan nyeri. Gana datang pikeun m\u00e9r\u00e9 nyaho Rahwana, kudu kasaha man\u00e9hna m\u00e9nta hampura. Rahwana nyiptakeun jeung nyanyikeun pupujian ka Siwa pikeun nebus dosana. Konon Rahwana ngalakukeunana mangtaun-taun, nepi ka Siwa ngab\u00e9baskeun Rahwana tina hukuman. Siwa kagugu ku kawani jeung kasatiaanana, Rahwana dib\u00e9r\u00e9 hadiah nya\u00e9ta candrasa (pedang bulan) anu kacida kuatna. Saterusna Rahwana jadi pamuja Siwa saumur hirup anu kasohor ku tarian pamujaanana nya\u00e9ta \"Shiva Tandava Stotra(m)\".\nLalakon Cinta.\nN\u00e9ang titisan D\u00e9wi Sri.\nHiji mangsa Rahwana panggih jeung D\u00e9wi Widawati, anu mangrupa titisanna Dewi Sri pamajikan Wisnu . Rahwana maksa hayang nikah jeung Widawati, ahirna D\u00e9wi WIdawati ngaduruk dirina sabab embung dikawin ku Rahwana. Rahwana teu nyerah, man\u00e9hna n\u00e9ang deui titisan D\u00e9wi Sri nu s\u00e9j\u00e9n, nya\u00e9ta D\u00e9wi Citrawati, pamajikan Arjuna Sasrabahu, tapi gagal deui . Sumanget Rahwana beuki ngagedur, man\u00e9hna n\u00e9ang deui titisan Dewi Sri nu s\u00e9j\u00e9n. Ahirna Rahwana apaleun y\u00e9n D\u00e9wi Sukasalya, anakna Prabu Banputra ti karajaan Ayodya nya\u00e9ta titisan D\u00e9wi Sri. Tapi D\u00e9wi Sukasalya kaburu kabur jeung Bagawan Rawaatmaja, Rahwana ngudag, terus ma\u00e9han Rawaatmaja, sedengkeun Sukasalya m\u00e9nta tulung Prabu Dasarata anu kabeneran papanggih. Rahwana ngudag maran\u00e9hna, terus ma\u00e9han Rawaatmaja anu nahan Rahwana, sedengkeun Sukasalya anu geus lumpat jauh m\u00e9nta tulung Prabu Dasarata anu kabeneran papanggih. Dasarata diancam sangkan nyerahkeun D\u00e9wi Sukasalya.\nTeu lila Batara Guru datang, terus nyieun Sukasalya palsu anu dibawa Rahwana ka Al\u00e9ngka, sedengkeun Sukasalya asli dibawa Dasarata.\nRahwana Nyulik Sinta.\nD\u00e9wi Sarpakenaka b\u00e9b\u00e9ja y\u00e9n Dewi Sinta, pamajikan Rama keur ngalalana di Leuweung Dandaka. Rahwana jadi inget kana caritaan Begawan Maryuta y\u00e9n Sinta t\u00e9h titisan D\u00e9wi Sri. Teu loba omong deui, Rahwana miang ka Luweung Dandaka dibaturan ku Kala Marica . Rahwana ngagunakeun cara licik: Marica robah jadi kijang sangkan Rama jeung Laksamana ngajauhan Sinta, sedengkeun Rahwana robah wujud jadi brahmana aki-aki terus nyulik Sinta ka Taman Argasoka. Jatayu, sakadang Dadali dipa\u00e9han ngagunakeun Candrasa nalika nyegah Rahwana nyulik Sinta. Rama nyaho y\u00e9n Sinta diculik Rahwana ti Jatayu anu sakarat.Di taman Argasoka, Sinta dibaturan ku Trijata, alona Rahwana.\nHampir unggal po\u00e9 salila 12 taun, Sinta dirayu Rahwana, tapi Sinta ngancem r\u00e9k bunuh diri lamun Rahwana wani nyekel man\u00e9hna. Kumbakarna jeung Wibisana nentang lanceukna lantaran Rahwana dianggap nurunkeun wibawana salaku raja. Wibisana diusir ti Al\u00e9ngka, sedengkeun Kumbakarna balik ka kasatriaan.\nRahwana tiwas.\nRahwana h\u00e9s\u00e9 pisan di\u00e9l\u00e9hkeun, nepi ka Lesmana g\u00e9 sakarat.. Wibisana anu mantuan Rama og\u00e9 teu bisa mantuan loba, sabab najan awak Rahwaa geus ancur ku rupa-rupa pakarang perang, tapi angger Rahwana nangtung k\u00e9n\u00e9h. Najan saacanna sapuluh hulu Rahwana geus disapatkeun, tapi muncul deui. Untungna Rama meunang pakarang perang ti Brahma. Rama mapatkeun mantra, terus mesatkeun Brahma-astra. Brahma-astra anu ngaluarkeun seuneu langsung niruk kana dada Rahwana anu jadi rusiah kasakt\u00e9n Rahwana. Rahwana labuh ti Kar\u00e9ta perangna, harita k\u00e9n\u00e9h Rahwana tiwas. Aya nu nyebutkeun og\u00e9 y\u00e9n sanggeus tiwas, Rahwana ditindih Gunung Sumawana anu dibawa ku Hanoman.\nNumutkeun Pawayangan Jawatimuran, Rahwana tiwas sabada sapuluh huluna sapat dipanah ku panah pusaka Guwawijaya kagungan Rama. Unggal hulu anu sapat dicokot ku Hanoman, terus diancurkeun, sedengkeun awakna ditindih ku gunung."}
{"id": "33413", "revid": "25926", "url": "https://su.wikipedia.org/wiki?curid=33413", "title": "Celempung", "text": "Celempung (Ind.:\"Celempung\"), nya\u00e9ta salah sahiji waditra tradisional Sunda da\u00e9rah Jawa Barat anu cara ma\u00e9nkeunana ditabeuh. Waditra ieu miboga pungsi sarua jeung kendang nya\u00e9ta miboga pungsi pikeun ngatur irama lagu. Wangun penyajian waditra Celempung biasana disebut \"Celempungan\". Ilaharna dina pintonan celempungan sok dilengkepan ku sababaraha waditra taradisional s\u00e9j\u00e9nna nya\u00e9ta kacapi, rebab, atawa suling jeung goong buyung.\nCelempung mangrupa alat musik meunang niron tina \"icikibung\", nya\u00e9ta sora kaulinan tradisional nu mangrupa tabeuhan dampal panangan jeung gerak siku di luhur cai nepi ka ngaluarkeun sora-sora anu has. Kaulinan ieu biasana dipa\u00e9nkeun ku para wanoja anu keur mandi di walungan. Sora-sora tina kaulinan icikibung ieu ditiron jeung dipindahkeun jadi waditra nu dijieun tina awi ged\u00e9 (awi gombong) nu disebut celempung.\nAlat paranti nakol celempung dijieun tina\nawi atawa kai anu tungtungna dibere kaen atawa banda nu ipis sangkan ngahasilkeun sora nu alus. Cara ma\u00e9nkeun ieu alat musik aya dua cara, nya\u00e9ta \"cara nakol,\" dua alur ditakol sakali ewang, sarta \"pangolahan sora\", leungeun k\u00e9nca dijadikeun pikeun ngatur badag-leutikna udara anu kaluar ti \"bungbung\" celempung.\nBahan.\nBahan nu dijieun pikeun celempung nya\u00e9ta tina (awi gombong), ukuran diameter l.k.20\u00a0cm, panjang l.k.40\u00a0cm. Biasana nyieun celempung tina awi gombong. Awina disopak heula jeung ditengah-tengah sopakan diliangan (samod\u00e9l) kohkol, sisi sopakan hinisna k\u00e9nca-katuhu dicokel anu engkena minangka jadi senarna, jeung supaya bisa ngeleter disadana..Nu dijadikeun bagian luhur (beungeutna) ditatah atawa diratakeun, bagian tengah diliangan ngarah sora senar agem di jero tabung; kaduana senar diatur nada-nadana, nya\u00e9ta galimer (1/da dan 4/ti) atawa nada-nada nu lian gumantung nu ngajieun.\nBagian awak.\nBagian-bagian celempung ngawengku sirah, panutup gigir beulah k\u00e9nca, pongpok, panutup beulah katuhu kedua utas sembilu minangka senar, talingkup, panyambung dua senar, nawa, minangka liang sora,baham, minangka tempat ngola sora.\nCara nyieun.\nCara nyieun celempung, kahiji pilih saleunjeur awi ged\u00e9 (awi gombong) anu umurna geus kolot sangkan teu bubuk. Leunjeuran awi diukur tuluy disebit pikeun dijadikeun senar. Dua senar \u00e9ta disebut alur celempung. Dina bagian beungeutna diratakeun, sarta tuluy diliangan. Liang anu dijieun t\u00e9h dingaranan nawa, pungsina pikeun liang hawa. Dina bagian gigirna g\u00e9 dijieun liang deui nu miboga pungsi pikeun ngolah sora ku dampal panangan kiwa, nu dingaranan baham."}
{"id": "33414", "revid": "18897", "url": "https://su.wikipedia.org/wiki?curid=33414", "title": "Kabudayaan", "text": ""}
{"id": "33415", "revid": "23110", "url": "https://su.wikipedia.org/wiki?curid=33415", "title": "Pacul", "text": " \nPacul nya\u00e9ta pakakas nu sok dipak\u00e9 di sawah pikeun malikeun taneuh nu tadina depl\u00e9 sangkan jadi alus pikeun dipelakan tutuwuhan, salian ti \u00e9ta pacul og\u00e9 bisa dipak\u00e9 pikeun ngagali liang, ngamalirkeun cai, ngaduk,jeung sajabana, gagang atawa panyepengan pacul mangsa dipak\u00e9 disebutna doran ."}
{"id": "33416", "revid": "15233", "url": "https://su.wikipedia.org/wiki?curid=33416", "title": "Bawang bodas", "text": "Bawang bodas atawa \"Allium sativum L\", mangrupa pepelakan anggota \"familia lilaceae\" anu loba tumuwuh di Indon\u00e9sia utamana di Jawa Tengah sarta Nusa Tenggara. \nAsal Muasal.\nAsia tengah nya\u00e9ta lokasi anu mangrupa pusat asal muasalna bawang bodas sarta \"A Longicuspis\" anu boga sipat \u00e9ndemik di Asia tengah, bisa mangrupa tipe nini moyang liarna. Bisa dicindekkeun \"A Longicuspis\" ngahasilkeun siki anu bisa tumuwuh, samentara bawang bodas biasana henteu tapi sawatara klon \"A Sativum\" bisa ngahasilkeun sababaraha siki anu bisa tumuwuh. Kiwari keur diupayakeun pepelakan anu bisa dikembangkeun ku siki. Bukti \"isozom\" terkini nunjukkeun y\u00e9n misahkeun bawang bodas ti \"A Longicuspis\" kurang bener. Aya bukti deui y\u00e9n bawang bodas t\u00e9h geus biasa digunakeun di Mesir sam\u00e9m\u00e9h taun 2000 SM, jeung di Cina og\u00e9 di India leuwih ti 1000 taun ka tukang. Padang ti Eropa mantuan nyebarkeun bawang bodas terus-terusan nepi ka jadi komoditas sayuran anu penting di dunia, minangka bumbu pikeun masakan. Sanajan ngan ukur dipak\u00e9 sapersapuluhna ti batan bawang beureum, bawang bodas mangrupa \"Allium\" kadua anu loba digunakeun. Bawang bodas loba diproduksi hampir ku sakab\u00e9h negara,jeung dibudidayakeun anu dimimitian ti khatulistiwa nepi ka lintang 50\u00b0. Sanajan tumuwuh sarta rupana rada jiga bawang bombay, bawang bodas b\u00e9da dina hal daunna anu padet, wangunna ngabentuk hurup V, jeung ngagulung sacar longitudinal. Nu ngab\u00e9dakeun tinu s\u00e9j\u00e9nna nya\u00e9ta y\u00e9n ujung daun bawang bodas teu nendeun kadaharan.\nCiri-ciri.\nBawang bodas anu penting pikeun ubar nya\u00e9ta beuti watangna anu miboga bau anu khas aromatik, rasana lada, uraiana makroskopikna : \nKandungan zat-zat dina beuti bawang bodas, nya\u00e9ta :\nKhasiatna.\nTapi sakumaha hasiatna hiji ubar, lamun henteu dimbangan ku pola hirup nu bener bakalan sia-sia."}
{"id": "33418", "revid": "11449", "url": "https://su.wikipedia.org/wiki?curid=33418", "title": "Tumbak", "text": "Tumbak nya\u00e9ta sarupaning pakarang paranti perang anu gagangna tina kai jeung seuseukeutna tina beusi anu m\u00e9ncos. Tumbak og\u00e9 sok di pak\u00e9 pikeun moro sato ku cara ditojoskeun sina nanceb, kitu og\u00e9 pungsi tumbak dina perang ku cara nancebkeun seuseukeutna ka musuh."}
{"id": "33419", "revid": "15233", "url": "https://su.wikipedia.org/wiki?curid=33419", "title": "Dalang", "text": "Dalang nya\u00e9ta nu ngalalakonkeun carita wayang/ nu nyekel waditra bagian kahiji, biasana pangleutikna/ anu saenyana boga pokal ngalakukeun r\u00e9ka perdaya, tapi nyumput."}
{"id": "33420", "revid": "24730", "url": "https://su.wikipedia.org/wiki?curid=33420", "title": "Babasan jeung paribasa", "text": "ninun\nBabasan.\nBabasan nya\u00e9ta sawatara susunan kecap nu hartina teu sarua jeung harti sawajarna, tapi biasana geus kamaphum ku sar\u00e9r\u00e9a, atawa ucapan maneuh anu dipak\u00e9 dina harti injeuman. Babasan og\u00e9 sarua hartina jeung wiwilangan atawa bibilangan, nya\u00e9ta ucapan-ucapan nu hartina henteu gembleng, teu jelas og\u00e9 miboga konotasi nu tangtu, susunan basana ringkes, saeutik patri, jeung ulah dihartikeun sabenerna.\nParibasa.\nParibasa hartina sarua jeung \"ibarat\", \"upama\", \"biasana\", \"baku\", \"dadaku\" jeung saterusana. Upama dina ungkara : \n\"Paribasa\" dibagi jadi tilu, nya\u00e9ta pangjurung laku had\u00e9, panyaram lampah salah, jeung wawaran luang.Salmun n\u00e9t\u00e9lakeun y\u00e9n papasingan \"paribasa\" disawang tina rupa-rupa hal, saperti ditilik tina gelarna, ditilik tina basa kabujanggaan, tarjamah tina basa asing (basa Jawa, basa Indon\u00e9sia, basa Arab, basa Inggris), disawang tina sumber babandingan (ngabandingkeun kana ngaran awak sakujur, ngaran sasatoan, ngaran tutuwuhan, ngaran kaayaan alam, ngaran barang, jeung ngaran laku lampah, saperti paribasa patali jeung tani, patalina jeung ingon-ingon, perikanan, dagang, seni, ninun, sistem kamasarakatan, basa, \u00e9lmu pangaweruh, jeung kapercayaan). Jadi boh babasan boh paribasa sarua pakeman basa nu umumna dipak\u00e9 ku sar\u00e9r\u00e9a pikeun nyinggetkeun carita anu panjang maksudna, disusun mangrupa kalimah anu geus matok sarta ngandung pituah atawa piluangeun, susunannana ditetepkeun ku karuhun Sunda, teu meunang dirobah, dikurangan, dileuwihan atawa dilemeskeun, sabab lamun dirobah tangtuna hartina og\u00e9 jadi robah. B\u00e9dana babasan jeung paribasa t\u00e9h nya\u00e9ta babasan mah ngawangun hiji kecap (kant\u00e9tan), ari paribasa mah mangrupa kalimah."}
{"id": "33421", "revid": "15233", "url": "https://su.wikipedia.org/wiki?curid=33421", "title": "Goong buyung", "text": "Goong buyung nya\u00e9ta goong nu dijieun tina perunggu atawa beusi wangun bilahan.\nDisebut Goong Buyung lantaran wadah aweuhan (gema) atawa resonator dijieun tina buyung atawa gentong (wadah paranti nyimpen cai)."}
{"id": "33422", "revid": "25926", "url": "https://su.wikipedia.org/wiki?curid=33422", "title": "Kamus", "text": "Kamus nya\u00e9ta buku anu nerangkeun hiji-hijina kecap. Kamus miboga fungsi pikeun nambahan pangaweruh hiji jalma ngeunaan kandaga kecap ti mimiti harti kecapna, asal-usulna (etimologi) hiji kecap tug nepi ka cara ngagunakeun \u00e9ta kecap. Kecap kamus asalna tina basa Arab \"qamus (\u0642\u0627\u0645\u0648\u0633) \"kalawan wangun jama'na \"qawamis\". Kecap qamus sorangan asalna tina basa Yunani \"\u03a9\u03ba\u03b5\u03b1\u03bd\u03cc\u03c2 (okeanos)\" nu miboga harti sagara.\nRupa-rupa Kamus.\nDumasar basa nu digunakeun.\nKamus anu eusina mangrupa kandaga kecap hiji basa nu disusun sacara alfab\u00e9tis kalawan \u00e9br\u00e9han ma\u2019na katut contona dina basa nu sarua. Biasana digunakeun pikeun ng\u00e9br\u00e9hkeun harti hiji kecap. Conto kamus ekabasa nya\u00e9ta \"Kamus Basa Sunda R.A Danadibrata\".\nKamus anu eusina mangrupa gabungan kecap dua basa anu disusun sacara alfab\u00e9tis kalawan \u00e9br\u00e9han ma\u2019na katut contona dina basa lianna anu b\u00e9da; kamus nu disusun ngagunakeun dua basa nu b\u00e9da. Biasana ieu kamus digunakeun pikeun narjamahkeun hiji basa kana basa lianna. Contona: \"Kamus Sunda-Indonesia\" jeung \"Kamus Sunda-Inggris\" (\"Dictionary of Sunda Language of Java\").\nIeu kamus paling saeutik ngagunakeun tilu basa atawa leuwih dina eusina. Conto: \"Kamus Girimukti Bergambar Tiga Bahasa:Sunda-Indonesia-Inggris\" jeung \"Nederduitsch-Maleisch en Soendasch Woordenboek\" nu dijieun dina tilu basa Walanda-Malayu-Sunda.\nDumasar kana eusi.\nIeu kamus miboga ukuran nu kacida leutikna (mini) nepi ka bisa diteundeun dina jero saku. Kandelna kurang ti 2\u00a0cm.\nKamus nu eusi kandaga kecapna kawatesanan kana hiji hal. Salian ti \u00e9ta, ieu kamus gampang dibawa kamamana.\nKamus anu eusina mangrupa \u00e9br\u00e9han sagala l\u00e9ksikal nu aya dina hiji basa, kaasup di jerona istilah-istilah tina widang pa\u00e9lmuan nu lianna. Unggal kecap dijelasken kalawan lengkep, biasana ukuranna ged\u00e9 tur teu bisa dibabawa ka mana wa\u00e9.\nSajarah Kamus.\nLeksikografi mangrupa bag\u00e9an tina l\u00e9ksikologi anu maluruh cara ngumpulkeun jeung ngolah kandaga kecap jadi kamus. Unsur nu aya dina kamus ilaharna l\u00e9ma (\u00e9ntri), wangun kecap, ucapan jeung \u00e9jahan, warna kecap, sinonim, tahap-tahap mak\u00e9na kecap, wangenan, catetan mak\u00e9na kecap, ilustrasi, derivasi kecap, conto mak\u00e9na kecap, frasa, kecap, kosta, jeung acuan.\nDua tokoh nu ngamimitian nyarungsum kamus nya\u00e9ta Samuel Johnson (1709-1784) jeung Noah Webster (1758-1843). Johnson, ahli basa Inggris nyieun Dictionary of the English Language dina taun 1755. Di Amerika, Webster mimiti nyieun kamus \"An American Dictionary of the English Language\". Sanggeus kitu dina taun 1884 dikaluarkeun \"Oxford English Dictionary\".\nKamekaran Kamus Basa Sunda.\nKamus basa Sunda nu munggaran disusun ngagunakeun basa Sunda nya\u00e9ta kamus beunang R.Sacadibrata (Jakarta, 1949 jeung 1954). Nilik kana kekecapan nu aya di jerona, ieu kamus disusun dumasar \"Soendaneesch-Hollandsch Woordenboek\" (Leiden, 1884 jeung 1913).\nSalaku guru nu miboga kahayang sangkan urang Sunda bisa mak\u00e9 basa Sunda kalawan bener tur had\u00e9, Sacadibrata dina nyusun kamusna ngaleungitkeun kekecapan nu ku man\u00e9hna dianggap salah, saperti kecap \"samen\" nu diganti ku kecap \"eksamen\", padahal dina kahirupan sapopo\u00e9, kecap samen leuwih dipikawanoh tur mindeng dipak\u00e9 ku masarakat. Salian ti \u00e9ta, dial\u00e9k nu dianggap kurang pamak\u00e9na og\u00e9 milu dileungitkeun. ku lantaran man\u00e9hna urang Sumedang, sacara teu langsung nu dijadikeun standar atawa patokan bener henteuna \u00e9ta basa t\u00e9h nya\u00e9ta basa nu tumuwuh tur mekar di Sumedang. Sanajan kitu, kekecapan nu mangrupa kecap serepan tina basa lain sacara taliti disebutkeun kecap asal jeung basa asalna. Nalika ieu kamus r\u00e9k medal nu katilu kalina kalawan hasil rop\u00e9a Prof. Dr. Hus\u00e9in Jayaningrat, aya sawatara hal nu ngabalukarkeun ieu kamus teu bisa medal. Nepi ka medalna \"Kamus Umum Basa Sunda\", kamus Sacadibrata mangrupa hiji-hijna kamus basa Sunda pikeun urang Sunda. Salian ti nyusun ieu kamus ekabasa, Sacadibrata og\u00e9 nyusun kamus dwibasa nya\u00e9ta \"Kamus Leutik Indonesia-Sunda jeung Sunda-Indonesia\", \"Kamus Sunda-Indonesia\", jeung \"Kamus Indonesia-Sunda\".\nSawatara kamus nu kiwari masih k\u00e9n\u00e9h medal:\nSalian ti kamus nu masih k\u00e9n\u00e9h medal nepi ka kiwari, aya sawatara kamus nu dianggap babon pikeun kamus basa Sunda nu ayeuna, di antarana wa\u00e9:\nKamus Istilah Sastra.\nPangdeudeul Pangajaran Sastra Sunda beunang Iskandarwassid (Bandung,1992) mangrupa usaha nu munggaran pikeun m\u00e9r\u00e9 wangenan (definisi) kana istilah-istilah sastra boh istilah nu aya dina sastra Sunda boh istilah asing nu dianggap perlu dipikaweruh ku saha-saha wa\u00e9 nu miboga karesep kana dunya sastra.\nKamus Umum Basa Sunda.\nKamus Umum Basa Sunda disusun ku LBSS (Bandung,1976). Disusun minangka hasil kaputusan kongr\u00e9s LBSS 1958, sanajan mimiti dipigaw\u00e9na mah ti taun 1961. Anu jadi panatanya nya\u00e9ta R.Momon Wirakusumah, R.I Adiwijaya, I.B Jayawiguna, M.A Salmun, R.H Muh. Kurdi, Drs. R.M Atmamiharja, Patah Nataprawira, M.O Kusman, \u00c9p\u00e9 Sjafe\u2019I Adisastra, Koswara Sumbiratmulyana jeung Maman Sumantri. Naskahna r\u00e9ngs\u00e9 dipigaw\u00e9 dina taun 1975 alatan sawatara alesan saperti kurangna waragad, jeung sababaraha urang panata tilar dunya nepi ka aya sababaraha kali parobahan panata. ku lantaran nu nyusun ieu kamus mangrupa jalma-jalma nu miboga kasang tukang sarta wewengkon asal nu b\u00e9da, Kamus Umum Basa Sunda teu miboga kah\u00e9ngk\u00e9ran saperti Kamus Sacadibrata.\nCara Nyusun Kamus.\nNyusun kamus lain hiji hal nu gampang, biasana disarungsum ku kelompok kalawan tahapan-tahapan nu tangtu. Sacara umum dina nyusun kamus aya sababaraha l\u00e9ngkah nu kudu dilakukeun, di antarana:\nNgararancang.\nDina tahap kahiji ieu nu nyusun kamus kudu nangtukeun hal-hal saperti di handap ieu:\nData korpus.\nDina tahap ieu, panyusun ngasupkeun kekecapan nu pernah digunakeun ku masarakat. Tim panyusun kamus bisa maca karya-karya sastra atawa ngalakukeun hal s\u00e9j\u00e9nna sangkan bisa meunangkeun kekecapan nu pernah hirup di masarakat pikeun dijadikeun \u00e9ntri dina \u00e9ta kamus. Kekecapan ieu dicatet kana kartu, hiji kecap hiji kartu.\nNyusun data dumasar abjad.\nIeu tahapan mangrupa l\u00e9ngkah nu pangpentingna ku sabab tiap kecap nu geus dicatet dina kartu disusun dumasar abjad. Sacara manual, ieu tahapan bisa dilakukeun ku cara nyatet kekecapan nu aya dina kartu, hiji kecap hji kartu sangkan ieu kekecapan bisa disusun kalawan gampang. Sanggeus kitu kartu-kartu ieu disimpen dina katalog.\nNgolah data.\nSanggeus kekecapan dikumpulkeun tur disusun dumasar abjad, ieu data kudu dianalisis. Dina ieu tahapan panyusun kamus kudu ngabagi kekecapan ieu kana sababaraha golongan saperti:\nSanggeus kitu, panyusun kamus bakal miceun kekecapan nu dianggap teu perlu, neundeun kekecapan n\u00e9ologisme sarta nganalisis kekecapan anyar jeung kekecapan nu ngalaman parobahan ma\u2019na kana tahapan m\u00e9r\u00e9 ma\u2019na.\nM\u00e9r\u00e9 ma\u2019na kecap.\nIeu tahap miboga tujuan pikeun ngajelaskeun ma\u2019na atawa harti hiji kecap. L\u00e9ngkah ieu bisa dilakukeun ngagunakeun \u00e9lmu semantik jeung pragmatik. Panyusun kamus bisa ngagunakeun bahan r\u00e9fer\u00e9nsi saperti kamus nu geus aya, daptar istilah jeung r\u00e9a-r\u00e9a deui pikeun n\u00e9angan harti hiji kecap."}
{"id": "33423", "revid": "24730", "url": "https://su.wikipedia.org/wiki?curid=33423", "title": "Bulan (wayah)", "text": "Bulan nya\u00e9ta ngaran sagunduk-gundukna po\u00e9 nu mak\u00e9 tanggal dina sataun, basa lemesna Sasih.Jero sataun aya 12 bulan.\nNgaran Bulan Arab di antarana Muharam atawa Sura, Safar, Rabiulawal, Rabiulahir, Jumadilawal, Jumadilahir, Rajab, Saban, Ramadhan, Dulhijjah atawa Sawal, Dulkaidah, Dulhijah . Bulan Sunda atawa Jawa di antarana Muharam atawa Sura, Sapar, Mulud, Silihmulud, Jumadilawal, Jumadilahir, Rajab, Rewah, Puasa, Sawal, Hapit, Haji atawa Rayagung.\nNgaran Bulan Mas\u00e9hi nya\u00e9ta Januari, F\u00e9bruari, Maret, April, M\u00e9i, Juni, Juli, Agustus, Sept\u00e9mber, Oktober, Nop\u00e9mber, D\u00e9s\u00e9mber. Ngaran Bulan nurutkeun mangsa atawa Pranata Mangsa nya\u00e9ta Kasa, Karo, Katiga, Kapat, Kalima, Kanem, Kapitu, kawolu, kasanga, kasadasa, Desta, Sada."}
{"id": "33424", "revid": "11449", "url": "https://su.wikipedia.org/wiki?curid=33424", "title": "Buncis", "text": "Buncis (\"Phaseolus Vulgaris\") kaasup kana kelas kacang-kacangan (\"papilionaceae\") nya\u00e9ta sarupaning kacang papanan, cangkangna kandel jeung sikina leutik, ari panjangna saramo g\u00e9peng eusina aya tilu atawa lima siki. \nSok disebut og\u00e9 kacang buncis atawa cis buncis. Buncis dialana keur ngora k\u00e9n\u00e9h, sabab lamun diantep nepi ka kolot cangkangna sok liat, ari diasakanana diangeun katut cangkangna sabab rangu."}
{"id": "33427", "revid": "25926", "url": "https://su.wikipedia.org/wiki?curid=33427", "title": "T\u00e9mp\u00e9", "text": "T\u00e9mp\u00e9 mangrupa kadaharan anu dijieun tina ferm\u00e9ntasi siki kedel\u00e9 jeung sababaraha bahan s\u00e9j\u00e9nna anu ngagunakeun rupa-rupa kapang \"Rhizopus\", saperti \"Rhizopus oligosporus\", \"Rh. oryzae\", \"Rh. stolonifer\" (kapang roti), atawa \"Rh. arrhizus\". Ferm\u00e9ntasi ieu sacara umum kawentarna nya\u00e9ta \"ragi t\u00e9mp\u00e9\".\nSacara umum, t\u00e9mp\u00e9 t\u00e9h warnana bodas ku sabab ayana miselia kapang anu ngaraketkeun siki-siki kedel\u00e9 sangkan padet. Leungitna bagian-bagian tina kedel\u00e9 dina ferm\u00e9ntasi ngabalukarkeun T\u00e9mp\u00e9 ngabogaan bau jeung rasa anu has.\nT\u00e9mp\u00e9 henteu ukur jadi kadaharan rahayat Indonesia wungkul tapi geus mahabu ka sawatara dunya. ku sabab T\u00e9mp\u00e9 t\u00e9h jadi karesep jalma-jalma anu vegetarian (daharna sayur-sayuran wungkul) di Nagara deungeun saperti di Amerika serikat, Jepang jeung Jerman.\nCara nyieun t\u00e9mp\u00e9.\nAya sababaraha cara pikeun nyieun t\u00e9mp\u00e9. Sacara umum nyieun t\u00e9mp\u00e9 kawincik dina sababaraha tahapan nya\u00e9ta ngulub, mes\u00e9k, ngeueuman, ngahaseumkeun, pencucian, inokulasi, ragi, mungkus jeung ferm\u00e9ntasi.\nDina tahap mimiti nyieun t\u00e9mp\u00e9, siki kedel\u00e9 dikulub. Tahap ngulub ieu miboga fungsi salaku pros\u00e9s \"hidrasi\", nya\u00e9ta supaya siki kedel\u00e9 nyerep cai saloba-lobana. Ngulub og\u00e9 dimaksudkan pikeun ngahipukeun siki kedel\u00e9 sangkan engk\u00e9na bisa nyerep asam dina tahap ngeueuman.\nKulit siki kedel\u00e9 dipes\u00e9k dina tahap mes\u00e9k supaya \"miselium fungi\" bisa nyerep kana siki kedel\u00e9 salila pros\u00e9s ferm\u00e9ntasi. Mes\u00e9k bisa dilakukeun ku leungeun, ditincakan ku suku, atawa mak\u00e9 pakakas keur mes\u00e9k.\nSanggeus dipes\u00e9k, siki kedel\u00e9 dikeueum. Tujuan tahap ngeueum nya\u00e9ta pikeun hidrasi siki kedel\u00e9 jeung ngantep ayana fermentasi asam laktat sacara alami supaya meunang k\u00e9asaman anu dibutuhkan pikeun numuwuhkeun \"fungi\". Fermentasi asam laktat katara dina munculna bau haseum jeung budah dina cai keueuman balukar tina Bakt\u00e9ri \"Lactobacillus\". Lamun mekarna bakt\u00e9ri asam laktat henteu maksimeum (misalna di nagara-nagara subtropis) , asam perlu ditambahkeun kana cai keueuman. Ferm\u00e9ntasi asam laktat jeung ngahaseumkeun ieu bisa og\u00e9 mangpaat pikeun ngaronjatkeun angka gizi jeung ngaleungitkeun bakt\u00e9ri-bakt\u00e9ri anu ngandung racun.\nPros\u00e9s dina ngumbah anu pamungkas dilakukeun pikeun ngaleungitkeun kokotor anu bisa wa\u00e9 dijieun ku bakt\u00e9ri \"asam laktat\" atawa supaya siki kedel\u00e9 henteu haseum teuing. Bakt\u00e9ri jeung kokotor bisa ngahalangan kana mekarna \"fungi\".\nInokulasi dilakukeun ku nambahkeun inokulum, nya\u00e9ta ragi t\u00e9mp\u00e9 atawa \"laru\". Inokulum bisa mangrupa kapang anu mekar jeung digaringkeun dina daun waru atawa daun jati (disebut \"usar\"; digunakeun sacara tradisional), spora kapang t\u00e9mp\u00e9 dina medium tipung (tarigu, b\u00e9as, atawa tapioka; loba dijual di pasar), atawa kultur \"R. oligosporus\" murni (umum digunakan oleh pembuat tempe di luar Indonesia). Inokulasi bisa dilakukeun ku dua cara, nya\u00e9ta (1) nyebarkeun inokulum dina kacang kedel\u00e9 anu enggeus tiis jeung digarngkeun, tuluy dicampur rata sam\u00e9m\u00e9h dibungkusan; atawa (2) inokulum bisa dicampurkeun langsung dina waktu ngeueum, diantep sakeudeung satuluyna digaringkeun.\nSejarah dan perkembangan.\nAsal-muasal.\nHenteu kawas kadaharan tina kedel\u00e9 tradisional liana anu biasana asalna ti Cina atau Jepang, t\u00e9mp\u00e9 asalna ti Indonesia. acan j\u00e9ntr\u00e9 iraha dijieuna t\u00e9mp\u00e9 mimitina. Ngan, kadaharan tradisonal geus kakoncara mang abad-abad lilana, utamana dina kabudayaan Jawa, khususna Yogyakarta jeung Surakarta. Dina bab 3 jeung bab 12 manuskrip \"Serat Centhini\" jeung s\u00e9ting Jawa abad ke-16 (Serat Centhini ditulis dina abad ka-19) enggeus kapanggih ngaran \"t\u00e9mp\u00e9\" t\u00e9h, misana ku nyebutan ngaran kadaharan \"ja\u00e9 santen t\u00e9mp\u00e9\" (sarupaning pasakan t\u00e9mp\u00e9 dicampur ku santen) jeung \"kadh\u00e9l\u00e9 t\u00e9mp\u00e9 sarund\u00e9ngan\". Hal ieu jeung catetan sajarah anu aya laina ng\u00e9br\u00e9hkeun y\u00e9n dina mimitina t\u00e9mp\u00e9 diproduksi tina kedel\u00e9 hideung, asalna tina masarakat pasisian tradisional Jawa dimekarkeun di da\u00e9rah Kesultanan Mataram, Jawa Tengah, jeung kakoncara saacan abad ka-16.\nKecap \"t\u00e9mp\u00e9\" asalna tina bahasa Jawa Kuno. Dina jaman Jawa Kuno aya kadaharan warnana bodas dijieun tina tipung tarigu anu disebut \"tumpi\". T\u00e9mp\u00e9 seger anu warnana bodas katempona ngabogaan Tumpi og\u00e9.\nKecap \"t\u00e9mp\u00e9\" asalna tina bahasa Jawa Kuno. Dina jaman Jawa Kuno aya kadaharan warnana bodas dijieun tina tipung tarigu anu disebut \"tumpi\". T\u00e9mp\u00e9 seger anu warnana bodas katempona ngabogaan Tumpi og\u00e9.\nSalian ti \u00e9ta ceuk sumber liana y\u00e9n t\u00e9mp\u00e9 t\u00e9h geus aya ti taun 1875 dina kamus bahasa Jawa-Belanda. Sumber liana ng\u00e9br\u00e9hkeun y\u00e9n nyieun t\u00e9mp\u00e9 dimimitian ti jaman \"Tanam Paksa\" di Jawa. Dina mangsa \u00e9ta, masarakat Jawa kapaksa ngagunakeun hasil tatan\u00e9n, saperti sampeu, bol\u00e9d jeung kedel\u00e9, pikeun sumber kadaharan. Selian ti \u00e9ta, aya og\u00e9 sawangan anu nyebutkeun y\u00e9n t\u00e9mp\u00e9 dikenalkeun mimiti ku urang-urang Tionghoa anu ngahasilkeun kadaharan sajenisna, nya\u00e9ta \"koji\"1 kedel\u00e9 anu diferm\u00e9ntasikan ngagunakeun kapang \"Aspergillus\". Satuluyna, t\u00e9hnik nyieun t\u00e9mp\u00e9 mekar ka sakumna nagara Indonesia, luyu jeung mekarna masarakat Jawa anu migrasi ka sakumna nagara Indon\u00e9sia.\nT\u00e9mp\u00e9 di Indonesia.\nIndonesia t\u00e9h nagara produs\u00e9n t\u00e9mp\u00e9 pangged\u00e9na sadunya jeung jadi pasar kedel\u00e9 pangged\u00e9na di Asia. Saloba 50% tina konsumsi kedel\u00e9 Indonesia nya\u00e9ta bentuk t\u00e9mp\u00e9,40% tahu, jeung 10% dina bentuk produk liana (saperti tauco, k\u00e9cap, jrrd). Konsumsi t\u00e9mp\u00e9 rata-rata per jalma per taun di Indonesia kiwari kira-kira 6,45\u00a0kg.\nDina jaman masarakat Jepang di Indonesia, sakab\u00e9h tawanan perang anu dib\u00e9r\u00e9 dahar t\u00e9mp\u00e9 moal kasorang ku kasakit dis\u00e9ntri jeung busung lapar. Sajumlah panalungtikan anu medal dina taun 1940-an nepi ka 1960-an og\u00e9 nyindekeun y\u00e9n loba tahanan Perang Dunia II bisa salamet ku sabab t\u00e9mp\u00e9. Numutkeun Onghokham, t\u00e9mp\u00e9 anu euyeub ku prot\u00e9in geus nyalametkeun kas\u00e9hatan penduduk Indonesia anu padet jeung panghasilana teu nyukupan .\nNgan, ngaran 't\u00e9mp\u00e9' pernah digunakeun di da\u00e9rah perkotaan Jawa, utamana Jawa tengah, pikeun acuan dina hal anu kualitasna handap. Istilah saperti 'm\u00e9ntal t\u00e9mp\u00e9' atawa 'kelas t\u00e9mp\u00e9' digunakeun dina ngarendahkeun darajat anu saharti jeung murahna harga t\u00e9mp\u00e9. Soekarno, Presiden Indonesia munggaran, mineng merhatikeun rahayat Indon\u00e9sia ku cara, \"Ulah jadi bangsa t\u00e9mp\u00e9.\" Kakara dina mangsa 1960-an t\u00e9mp\u00e9 jadi kadaharan anu dipikaresep.\nDina ahir 1960-an jeung mimiti 1970-an aya sababaraha parobahan dina nyieun t\u00e9mp\u00e9 di Indon\u00e9sia. Plastik (polietilena) mimiti ngagantikeun daun cau pikeun mungkus t\u00e9mp\u00e9, ragi jeung tipung (diproduksi mimiti 1976 ku Lembaga Ilmu Pengetahuan Indon\u00e9sia jeung loba digunakeun ku Koperasi Produs\u00e9n T\u00e9mp\u00e9 Tahu Indon\u00e9sia, Kopti) mimiti ngagantikeun laru tradisional jeung kedel\u00e9 impor mimiti ngagantikeun kedel\u00e9 lokal. Produksi t\u00e9mp\u00e9 ngaronjat jeung industrina dimod\u00e9rnisasi dina taun 1980-an, sawar\u00e9h boga peran sarta Kopti anu aya dina 11 Maret 1979 di Jakarta jeung taun 1983 geus ngabogaan anggota leuwih ti 28.000 produs\u00e9n t\u00e9mp\u00e9 jeung tahu.(diproduksi mulai 1976 oleh Lembaga Ilmu Pengetahuan Indonesia dan banyak digunakan oleh Koperasi Produsen Tempe Tahu Indon\u00e9sia, Kopti)\nStandar t\u00e9his jang t\u00e9mp\u00e9 geus ditetepkeun ku Standar Nasional Indonesia jeung diaku ti 9 Oktober 2009 SNI 3144:2009. Dina standar \u00e9ta, t\u00e9mp\u00e9 kedel\u00e9 dihartikeun salaku \"produk hasil tina ferm\u00e9ntasi siki kedel\u00e9 ngagunakeun kapang Rhizopus sp., ngabentuk padetan sarta warnana bodas rada ka abu-abuan has sakumaha t\u00e9mp\u00e9 umumna\".\nT\u00e9mp\u00e9 di Luar Indonesia.\nT\u00e9mp\u00e9 mimiti asup ka masarakat Eropa ngaliwatan urang Belanda. Dina taun 1895, Prinsen Geerlings (ahli kimia jeung mikrobiologi ti walanda) nar\u00e9kahan anu pang mimitina pikeun nalungtik t\u00e9mp\u00e9.\nNgaliwatan Belanda, t\u00e9mp\u00e9 geus kakoncara di Eropa ti taun 1946. Sawatara ti \u00e9ta, t\u00e9mp\u00e9 kawentar Amerika Serikat sanggeus mimiti dijieun di Amerika Serikat ti taun 1958 ku Yap Bwee Hwa, urang Indonesia anu ngalakukeun panalungtikan ilmiah ngeunaan t\u00e9mp\u00e9. Di Jepang T\u00e9mp\u00e9 ditalungtik ti taun 1926 ngan kakara diproduksi sacara komersial kira-kra taun 1983.\nDina taun 1984 geus kacatet 18 perusahaan t\u00e9mp\u00e9 Eropa, 53 di Amerika, jeung 8 di Jepang. 53 di Amerika, jeung 8 di Jepang. Dina taun 1984 geus kacatet aya 18 perusahaan t\u00e9mp\u00e9 di Eropa, 53 di Amerika, jeung 8 di Jepang. Di sababaraha nagara deungeun, saperti Republik Rakyat Cina, India, Taiwan, Sri Lanka, Kanada, Australia, Amerika Latin, jeung Afrika, t\u00e9mp\u00e9 geus mimiti kakoncara di sababaraha kalangan masarakat."}
{"id": "33429", "revid": "25926", "url": "https://su.wikipedia.org/wiki?curid=33429", "title": "Tarasi", "text": "Tarasi nya\u00e9ta sambara tina lauk atawa hurang anu dibubukkeun, pangpangna sok dijieun sambel. Tarasi ilaharna dijieun tina lauk laut gumantung kana jenis lauk anu dipak\u00e9 jeung bahan campuran nu lainna, biasana ditambahan ku sayur jeung tipung.\nTarasi t\u00e9h mangrupa produk pangaw\u00e9t tina lauk atawa rebon anu geus diolah ku cara f\u00e9rm\u00e9ntasi, digiling tuluy dipo\u00e9 anu salila leuwih ti 20 po\u00e9. Sakapeung mah tarasi sok dib\u00e9r\u00e9 gincu nepi ka warnana t\u00e9h jadi warna beureum bata. Tarasi miboga bau anu khas, tarasi t\u00e9h osok dipak\u00e9 pikeun bahan dasar sambel. Tarasi udang warnana t\u00e9h coklat kabeureum-beureuman, sedengkeun tarasi lauk warnana hideung. Umumna tarasi anu bahan dasarna tina hurang hargana leuwih mahal dibandingkeun tarasi lauk.\nTaun 1953, Dr A.G.van Veen geus ng\u00e9br\u00e9hkeun y\u00e9n zat giji anu aya dina tarasi (boh tarasi hurang boh tarasi lauk) miboga kandungan protein 5,6%, 2,2% lemak, 0,5% kalsium, 2,0% fosfor, vitamin B12 jeung sababaraha anti-mikroba, saperti antibiotika.\nTarasi diolah sacara biologis (mikrobiologis) ku sabab salila pros\u00e9sna lumangsung loba mikroba, hususna bakt\u00e9ri laktat. Di Indon\u00e9sia da\u00e9rah tempat nyieun tarasi nya\u00e9ta Bagan Siapi-api, Indramayu, Cirebon jeung Sidoarjo.. Cara nyieun tarasi nya\u00e9ta bagian-bagian tina lauk anu teua samod\u00e9l tulang sisik t\u00e9h dipiceun tuluy dibubukeun ditambah 10% uyah tuluy ditendeun salila sabulan nepi ka bisa dipros\u00e9s leuwih lanjut. Tarasi ilaharna dijieun tina lauk laut gumantung kana jenis lauk anu dipak\u00e9 jeung bahan campuran nu liana anu biasana ditambahan ku sayur jeung tipung.\nTarasi anu alus saperti tarasi Bagan Siapi-api, Cirebon jeung Sidoarjo ku sabab bahan dasarna sok ditambahan ku sayur saperti engkol. Tarasi anus sok aya dipasar nya\u00e9ta tarasi nu bentukna t\u00e9h jumpukan anu beuratna antara 10 nepi ka 20\u00a0kg, osok disebut tarasi delan atawa tarasi anu beuki ged\u00e9 di jalan. Naha bet kitu? Ku lantaran tarasi bahan dasarna campuran tina tipung tapioca jeung bahan-bahan sayurna nya\u00e9ta jantung cau anu ngabalukarkeun \u00e9ta tarasi t\u00e9h jadi melendung ngageud\u00e9an.\nSalain pikeun bumbu dapur jeung bahan dasar dina sambel tarasi t\u00e9h sok di jadikeun ubar raheut atawa tapak kacugak paku, maksudna sankan ulah \"inp\u00e9ksi\",ulah bareuh atawa nanahan, salain ti \u00e9ta og\u00e9 lamun urang boga tangkal peuteuy, rambutan jst\u00e9 teu da\u00e9k wa\u00e9 buahan, tangkalna kudu dibolongan saeutik terus liangna diwewelan tarasi, biasana sok t\u00e9r\u00e9h buahan.\nAlat jeung bahan.\nParabotan anu dipak\u00e9 di antarana:\nBahan dasar\nBahan liana\nBahan-bahan s\u00e9j\u00e9na di antarana uyah miboga peran anu kawilang penting dina ngolah tarasi di antarana sangkan rasa tarasi leuwih karasa (mantepkeun rasana), dina kons\u00e9ntrai 20% ( 200 g/kg bahan baku), uyah mampuh pikeun bahan pangaw\u00e9t, namung lamun konsentrasina leuwih tina 20% justru bakal ngaganggu pros\u00e9s fermentasina."}
{"id": "33430", "revid": "25926", "url": "https://su.wikipedia.org/wiki?curid=33430", "title": "Bont\u00e9ng", "text": "Bont\u00e9ng nya\u00e9ta ngaran salah sahiji pepelakan nu kaasup palawija, wangunna lonyod sarta eusina ngandung cai, didaharna bisa ditambul atah-atah, diacar, aya og\u00e9 anu sok diangeun. Direuceuh, anu ged\u00e9 pisan sok disebut catang; Suri bont\u00e9ng ged\u00e9 nu kulitna kawas samangka gurat-gurat, lamun geus asak pisan eusina sok ledok, sok disebut og\u00e9 puan. Suri ngeunahna dirujak sapertos alpuket, baligo, jeung samangka.\nBont\u00e9ng (\"Cucumis sativus L\") og\u00e9, mangrupa pepelakan sausum anu sipatna ngareuy. Habitus bont\u00e9ng mangrupa pepelakan herba lemah atawa satengah ngarambat sarta mangrupa pepelakan sausum: sanggeus kembangan sarta buahan pepelakan pa\u00e9h. Kembangna miboga imah hiji (monoecious) jeung tipe kembang jalu sarta kembang h\u00e9rmafrodit banci. Kembang kahiji anu dihasilkeun, biasana dina umur 4-5 minggu, nya\u00e9ta kembang jalu. Kembang-kembang saterusna nya\u00e9ta kembang banci lamun tangkalna alus. \nHiji tangkalna bisa ngahasilkeun 20 buah, tapi dina budidaya biasana jumlah buah diwatesan pikeun ngahasilkeun ukuran buah anu alus.\nBont\u00e9ng buahna aya nu warnana h\u00e9jo. Bont\u00e9ng ngandung vitamin A, vitamin B, vitamin C, fosfor, kalium, kalsium, seng, magnesium sarta zat beusi. Pikeun kandungan gijina bisa dipak\u00e9 pikeun di\u00e9t sarta produk kacantikan. Aya loba mangpaat kas\u00e9hatan ti buah bont\u00e9ng. Ieu bisa mantuan s\u00e9kr\u00e9si dina urin sarta ku kituna minangka diuretik alami. M\u00e9r\u00e9 mangpaat alus og\u00e9 pikeun ginjal, kandung kemih, hat\u00e9, pencernaan prot\u00e9in, tekanan darah sarta panyakit pankr\u00e9as. Nyampurkeun bont\u00e9ng kalayan juswortel alus pikeun kaayaan r\u00e9matik anu disebabkan alatan kana\u00e9kan kons\u00e9ntrasi asam urat dina awak sarta campuran jus bont\u00e9ng kalayan wortel, bayem sarta jus salada anu alus pikeun pertumbuhan buuk. Jus bont\u00e9ng pohara alus pikeun panyakit biwir, panyakit gusi sarta huntu. Hal ieu alus pikeun kulit sarta masalah kaasaman lambung patali kawas seueul, gastritis sarta borok lambung Kandungan cairan anu luhur hidrat awak sarta nyieun kulit kasampak caang. Bont\u00e9ng Reguler anu alus pikeun arthritis, asam urat sarta \u00e9ksim. Bont\u00e9ng anu alus bisa ngadalikeun diab\u00e9tes. M\u00e9r\u00e9 potongan bont\u00e9ng dina panon mibanda \u00e9f\u00e9k nenangkeun.\nBont\u00e9ng mangrupa sayuran buah anu kawentar jeung dipikaresep ku sakumna masarakat. \nProsp\u00e9k budidaya bont\u00e9ng sacara komersil jeung dikokolakeun dina skala agribisnis nu beuki cerah ku sabab pamasaran hasilna geus ka pasar internasional.\nSajarah singget Bont\u00e9ng.\nBont\u00e9ng dipercaya asli ti India, bukti-buktina nunjukkeun y\u00e9n geus dibudidayakeun di Asia kulon 3000 taun. Di India nyebar ka Yunani jeung Italia, ku sabab di Romawi resep pisan kana tutuwuhan, terus ka Cina. Ieu nu jadi sabab Yunani ngawanokeun ka bagian Eropa nu s\u00e9j\u00e9na, jeung catatan budidaya bont\u00e9ng mimiti di pikawanoh di perancis abad ka -9, inggris abad ka -14, jeung amerika utara abad pertengahan 16.\nBont\u00e9ng lolobana id\u00e9ntik kaum wanoja ku sabab kaampuhanana sabag\u00e9 kosm\u00e9tik alami pikeun kacantikan wajah. Potongan bont\u00e9ng bisa dipak\u00e9 masker pikeun nyegerkeun jeung ngalembutkeun kulit.\nKapunjulan Bont\u00e9ng jang Kas\u00e9hatan.\nBont\u00e9ng mibanda sipat diur\u00e9tik, \u00e9f\u00e9k tiis, sarta pikeun pembersih anu masihan mangpaat kanggo kulit. Kandungan cai anu luhur; vitamin A, B, sarta C; sarta mineral, kawas magnesium, kalium, mangan, sarta silika; ieu nu ngajantenkeun bont\u00e9ng jadi bagian penting dina perawatan kulit. Masker pamenteu anu ngandung sari bont\u00e9ng dianggo pikeun ngencangkeun kulit. Asam askorbat sarta asam caffeic anu aya dina bont\u00e9ng tiasa nurunkeun tingkat r\u00e9t\u00e9nsi cai, anu dina giliranna ngirangan pembengkakan dina panon.\nMasalah pencernaan, kawas mag, gastritis kaasaman, sarta komo tukak, bisa dicageurkeun kalayan ngonsumsi jus bont\u00e9ng seger saban po\u00e9. Kandungan serat kadaharan dina bont\u00e9ng bisa ngusir racun tina sistem pencernaan ku kituna ningkatkeun pros\u00e9s pencernaan. Komo, ngonsumsi bont\u00e9ng saban po\u00e9 dipeunteun pohara ampuh minangka ubar sembelit.\nDina bont\u00e9ng kaeusi silika anu bisa ngapromosikeun kas\u00e9hatan sendi anjeun kalayan nguatkeun jaringan ikat.\nBont\u00e9ng ngandung \u00e9nzim \u00e9r\u00e9psin anu bisa ngabantuan dina pencernaan prot\u00e9in\nPotasium, magn\u00e9sium, jeung serat aya dina bont\u00e9ng bisa ngabantu ngajaga tekanan darah supaya normal.\nSiki bont\u00e9ng bisa di pak\u00e9 ubar alami pikeun ngusir panyakit cacingeun di saluran peujit (usus). Komo, siki bont\u00e9ng og\u00e9 dipikawanoh m\u00e9r\u00e9 mangpaat minangka anti inflamasi sarta \u00e9f\u00e9ktif dina ngobatan pembengkakan selaput lendir (irung) sarta genggerong.\nBont\u00e9ng beunghar baris kandungan silika, bisa nyegah peupeus sarta garahna kuku-kuku di ramo suku sarta leungeun.\nJus bont\u00e9ng diperkaya kandungan vitamin A, B1, B6, C, sarta D sarta folat, magnesium, sarta kalsium sabot dicampur kalayan jus wortel bisa mantuan pasi\u00e9n anu ngalaman nyeri sendi ku cara nurunkeun asam urat.\nPanyawat mulut dina waos jeung gusi, hususna pyorrh\u00e9a, bisa diobatan sacara \u00e9f\u00e9ktif kalayan jus bont\u00e9ng. Ngonsumsi bont\u00e9ng atah og\u00e9 bisa ngaronjatkeun cai acay sarta boga pungsi ngan\u00e9tralisasi asam sarta basa di jero rongga sungut.\nJus bont\u00e9ng dipikawanoh bisa mantuan kas\u00e9hatan pasi\u00e9n diab\u00e9tes. Kandungan mineral mangan m\u00e9r\u00e9 mangpaat dina sint\u00e9sis insulin alami di jero awak.\nBont\u00e9ng n\u00e9mbongkeun mangpaat dina mantuan ngaringankeun masalah kandung kemih sarta ginjal. Cai anu kaeusi dina bont\u00e9ng mantuan pungsi ginjal kalayan ngalancarkeun pros\u00e9s urinasi. Paktana, bont\u00e9ng mangrupa diur\u00e9tik alami pangalusna.\nBont\u00e9ng ngandung silika. Jus bont\u00e9ng anu dicampur kalayan wortel, bayem, sarta salada baris mantuan kasuburan buuk. Silika aya dina raramat ikat di jero awak. Sanyawa ieu mantuan kasuburan buuk, ku kituna lamun getol ngadahar kadaharan ngandung silika, Anjeun baris mibanda buuk anu alus sarta tulang anu cageur. \nHasil olahan tina bont\u00e9ng.\nBahan:\n2 sdm selasih garing, keueum nepi ka ngembang 500 g nata de coco 1 buah bont\u00e9ng, belahan, serut garihal 200 ml sirup cocopandan 20 sdm susu kentel amis es serut sacukupna\nCara nyieun: \nSiapkeun mangkok, b\u00e9r\u00e9 3 sdm nata de coco, 3 sdm bont\u00e9ng serut, sarta 2 sdm selasih. 2. B\u00e9r\u00e9 es serut \nBahan: \n200 gram daging kotok;\n100 gram hurang;\n3 buah bont\u00e9ng;\n3 siung bawang bodas;\n2 batang daun bawang;\n\u00bd s\u00e9ndok t\u00e9h uyah;\n\u00bc s\u00e9ndok t\u00e9h m\u00e9cin;\n\u00bd s\u00e9ndok t\u00e9h pedes bubuk.\nCara nyieun:\nBersihkeun, cincangan daging hayam sarta hurang nepi ka lemes. pisahkeun;\nBersihkeun kulit bont\u00e9ng, piceun kadua tungtungna, potong jadi 2 atawa 3 bagian sarta keruk sikina;\nBersihkeun bawang bodas, cincang lemes;\nBersihkeun daun bawang, potongan ipis;\nCampur daging hayam, hurang,uyah, m\u00e9cin, pedes bubuk, bawang bodas sarta daun bawang. Aduk nepi ka rata;\nEusi saban liang bont\u00e9ng tadi jeung campuran bahan no. 5 nepi ka kab\u00e9h bahan b\u00e9ak;\nSepan salila kurang leuwih 15 menit atawa nepi ka asak. Angkat;\nSajikeun.\nBahan:\n6 butir bawang beureum, belah, potongan sing ipis;\n3 sdm cai jeruk nipis;\n1/4 sdt uyah;\n1 sdm gula bodas;\n250 g bont\u00e9ng, belah, piceun sikina, potongan ukurana 6 x 2 x 1/2\u00a0cm;\n1 sdm ebi, keueum cai panas nepi ka bey\u00e9, tiriskeun, tumbuk garihal.\nSamara, haluskeun:\n1 sdm tarasi, gor\u00e9ng;\n3 buah cab\u00e9 beureum badag.\nCara nyieun: \nCampur bawang beureum, cai jeruk nipis, sarta samara lemes. Adukeun sing rata;\nTambahkeun uyah sarta gula, aduk balik nepi ka rata;\nAsupkeun bont\u00e9ng sarta ebi. Adukeun sing rata;\nSajikeun.\nKandungan Giji dina Bont\u00e9ng.\nBont\u00e9ng mibanda kandungan 0,65 % protein, 0,1 % lemak sarta karbohidrat saloba 2,2 %. Og\u00e9 ngandung kalsium, zat beusi, magn\u00e9sium, fosforus, vitamin A, vitamin B1, vitamin B2 sarta vitamin C.\nBont\u00e9ng disebutkeun og\u00e9 ngandung 35.100 \u2013 486.700 ppm asam linol\u00e9at minangka suku cucurbitac\u00e9ae anu biasana ngandung kukurbitasin, bont\u00e9ng kamungkinan og\u00e9 ngandung sanyawa \u00e9ta. Kukurbitasin mangrupa sanyawa anu miboga aktivitas minangka anti tumor.\nT\u00e9hnik Budidaya Bont\u00e9ng.\nII. Pamak\u00e9an Bibit Punjul.\nSarat binih anu r\u00e9k di pelak;\nV. Pemberantasan gulma, hama sarta panyakit.\na. Gulma\nPemberantasan gulma di semprot kalayan P\u00e9stisida Roundup (pikeun numpes siki jukut / jukut) di pigaw\u00e9 dina waktu anyar melak sarta waktu kembangan\nb. Hama\n1. Laleur Bilit\n2. Kepik H\u00e9jo\n1. Karat daun"}
{"id": "33431", "revid": "25926", "url": "https://su.wikipedia.org/wiki?curid=33431", "title": "Cacing", "text": "Cacing nya\u00e9ta salah sahiji ngaran sasatoan anu miboga ciri-ciri: sato leutik, ngarayap, henteu boga suku, awakna buleud atawa pipih panjang jeung hirupna teu kukurumunan. Salian ti \u00e9ta cacing og\u00e9 bisa hirup dina cai, taneuh, beuteung jelema atawa beuteung sasatoan. Cara hirupna aya nu nguntungkeun aya og\u00e9 nu ngarugikeun atawa parasit.\nRupa-rupa Cacing.\nCacing Ipis (Platyhelminthes).\nKelompok cacing Ipis (Platyhelminthes) Bentukna ipis jeung lemes. Cacing ieu ngan boga hiji liang, nya\u00e9ta bahamna. Liang \u00e9ta og\u00e9 dipak\u00e9 pikeun ngaleupaskeun s\u00e9sa dahareun. Cacing ieu teu boga rongga awak.\nCacing Gilig (\"Nemathelminthes\").\nCacing Gilig (\"Nemathelminthes\") Boga awak buleud panjang, teu bubukuan, jeung bahamna aya di tungtung hareup sarta dina anus di tungtung tukang awakna. Kulitna leueur sarta teu boga warna. Conto cacing gilig (Nemathelminthes) nya\u00e9ta cacing beuteung (\"Ascaris lumbricoides\"), cacing tambang (\"Ancylostoma duodenale\"), jeung cacing kremi (Oxyyuris vermicularis).\nCacing Gelang (\"Annellida\").\nCacing Gelang (\"Annelida\") mibanda awak bubukuan. Buku-buku awakna boga bentuk kawas gelang anu pada nyambung. Cacing Gelang boga rongga awak antara kulit awak jeung t\u00e9mbok peujit."}
{"id": "33432", "revid": "25926", "url": "https://su.wikipedia.org/wiki?curid=33432", "title": "Nulis", "text": "Nulis nya\u00e9ta pros\u00e9s kr\u00e9atip ngungkarakeun gagasan dina wangun tinulis pikeun hiji tujuan, misalna m\u00e9r\u00e9 informasi, ngajak, ngayakinkeun atawa ngahibur . Jejer caritaan nu aya dina tulisan disebut gagasan atawa pikiran. \u00c9ta gagasan t\u00e9h dasar pikeun mekarna hiji tulisan. Gagasan dina hiji tulisan bisa rupa-rupa, gumantung kana kahayang penulis. Ngaliwatan tulisanna, penulis bisa ng\u00e9br\u00e9hkeun gagasan, pikiran, pangalaman, kahayang, pendapat, jeung perasaanna.\nNulis salaku kaparigelan nya\u00e9ta kamampuh hiji jalma dina ngedalkeun gagasan-pikiranna ka batur atawa pihak s\u00e9j\u00e9n ngaliwatan m\u00e9dia tinulis.\nTujuan Nulis.\nTujuan nulis t\u00e9h loba macemna gumantung kana ragam tulisana sorangan. Sacara umum, tujuan nulis bisa dikat\u00e9gorikeun di antarana:\nM\u00e9r\u00e9 Informasi atawa Ngajelaskeun \nTulisan nu tujuanna m\u00e9r\u00e9 informasi atawa ngajelaskeun hiji pasualan biasa disebut karangan \u00e9ksposisi. Karangan \u00e9ksposisi nya\u00e9ta karangan nu ngajelaskeun hiji hal ka pamaca jeung nunjukkeun bukti-bukti kongkrit nu tujuanna pikeun nambahan pangaweruh pamaca.\nNgayakinkeun atawa Ngadesek\nIeu tujuan tulisan nya\u00e9ta ngayakinkeun pamaca y\u00e9n naon nu ditepikeun ku penulis t\u00e9h bener, penulis boga harepan sangkan pamaca satuju kana sawangan penulis.\nNyaritakeun Hiji Hal\nTulisan nu tujuanna pikeun nyaritakeun hiji kajadian ka pamaca disebut karangan narasi. Karangan narasi bisa dib\u00e9dakeun jadi dua, nya\u00e9ta karangan narasi ekspositoris (nyata) jeung karangan narasi sugestif (fiksi). Narasi ekspositoris misalna sajarah, biografi, jeung otobiografi, sedengkeun narasi sugestif misalna Baruang Ka Nu Ngarora, Wastukancana, jeung Payung Butut. \nMangaruhan Pamaca\nLoba pisan bacaan nu tujuanna mangaruhan pamaca, ongkoh \u00e9ta t\u00e9h salah sahiji tujuan utama panulis sangkan pamaca kapangaruhan kana naon nu ditulis sacara \u00e9mosi. salah sahiji contona nya\u00e9ta jangji-jangji nu ditulis ku juru kampanyeu dina koran atawa majalah.\nPenulis karangan d\u00e9skripsi teu b\u00e9da jiga pelukis. Nu ngab\u00e9dakeun kaduana nya\u00e9ta media nu digunakeun, nya\u00e9ta p\u00e9na jeung kanvas. Penulis karangan deskripsi boga tujuan pikeun pamaca saolah-olah milu ngarasa, nempo, ngaraba, jeung menikmati objek nu dilukiskeun ku penulis. Hiji jalma bisa saolah-olah nempo jeung ngarasakeun endahna hiji kantor pos sanggeus man\u00e9hna maca karangan deskripsi nu judulna \u201cKeelokan Kantor Pos di Chicago\u201d.\nMangpaat Nulis.\na. Pelepasan \u00c9mosional \nNulis bisa jadi penyaluran emosi jeung perasaan. Ng\u00e9br\u00e9hkeun perasaan jeung pikiran sacara tinulis, bisa ngawangun parobahan-parobahan kimiawi dina awak urang.\nb. Mangpaat Sosial \nUpama urang nyieun tulisan dina hiji m\u00e9dia saperti majalah, tabloid, koran jeung sajabana, maka ngaranna bakal dipikawanoh ku jalma r\u00e9a.\nc. Mangpaat finansial \nKu ayana kagiatan nulis, urang bakal meunang duit tina tulisan nu geus dikirimkeun ka penerbit. Di dieu, kagiatan nulis bisa disebut pagaw\u00e9an nu ngajangjikeun pikeun ngalengkepan pangabutuh sapopo\u00e9.\nd. Mangpaat Intelektual\nNulis bisa ngalatih otak urang sangkan leuwih parigel dina nyieun tulisan.\nBangbaluh Nulis.\na. Demophobia = a f\u00e9ar of p\u00e9ople (audience), asalna tina kecap \u201cdemos\u201d nu hartina jalma r\u00e9a, jalma ram\u00e9, atawa publik. Jadi, d\u00e9mophobia nya\u00e9ta kasieun kana khalayak nu r\u00e9k maca tulisan urang engk\u00e9na. Lamun rarasaan ieu terus aya, salilana og\u00e9 urang moal bisa jadi penulis. Biasana penulis mod\u00e9l kieu loba kasieun sarta pola pikirna teu mekar.\nb. Laliophobia = a f\u00e9ar of sp\u00e9aking (I can\u2019t write them down with my own words, asal kecapna\u201dlalio\u201d (saya berkata) laliophobia nya\u00e9ta kasieun dina ngungkarakeun pikiran kana tulisan. Latihan jeung kabiasaan nu alus bisa jadi solusi dina ngungkulan ieu bangbaluh.\nc. Katagelophobia= a f\u00e9ar of ridicule nya\u00e9ta kasieun dikritik jeung dihina ku batur. Ku sabab \u00e9ta saacan dipublikasikeun, pariksa heula bagian mana anu miboga pot\u00e9nsi ged\u00e9 pikeun dikritik. Siapkeun argum\u00e9n keur ngajawab hal-hal anu sakirana bakal dikritik.\nd. Money-phobia= a f\u00e9ar of find nothing from writing\nIeu bangbaluh bakal aya nalika ori\u00e9ntasi penulis nya\u00e9ta duit. Jadi, unggal kagiatan nulis kudu ngahasilkeun mat\u00e9ri. Hal ieu sah-sah wa\u00e9, tapi lamun mat\u00e9ri dijadikeun motivator, moal loba hal nu bisa dilakukeun ku penulis.\nKagiatan Nulis minangka Pagaw\u00e9an.\nDina kahirupan kiwari anu sarwa mod\u00e9rn, pangarang bisa disajajarkeun jeung kahirupan prof\u00e9si, saperti dokter, insinyur, jeung ahli hukum. Prof\u00e9si ngarang bisa jadi pangupa jiwa anu bisa ngajamin kaperluan hirupna. Tapi umumna mah prof\u00e9si nulis masih dianggap semi prof\u00e9si anu m\u00e9akkeun tanaga, perhatian, jeung waktuna di sagigireun pagaw\u00e9an pokokna anu tangtu geus dianggap geus jadi sumber pangupa jiwa anu geus maneuh.\nKagiatan nulis bisa dijadikeun sumber penghasilan nu henteu matak ngaganggu pakasaban utama. Salaku pakasaban kadua, nulis bisa ngahasilkeun penghasilan nu leuwih ged\u00e9 batan pakasaban utama. Numutkeun tulisan nu aya dina kompas.com, dina buku \u201c55 Surifire Home Based Businesses You Can Start for Under $5,000\u201d, aya sababaraha kasempetan nu bisa dilskukeun ku sakab\u00e9h jalma nu miboga kamampuh nulis. Ti 55 wangun pakasaban nu ditawarkeun, jasa nu ditawarkeun nu miboga kamampuh nulis ditempatkeun dina urutan ka sabelas.\nAya 7 pakasaban nu bisa dijadikeun sumber penghasilan pikeun jalma-jalma nu miboga kamampuh nulis, nya\u00e9ta:\n1) Nulis artikel di majalah, koran jeung portal warta\nJalma nu miboga kamampuh nulis bisa ngirimkeun tulisanna ka m\u00e9dia massa. Loba m\u00e9dia massa nu narima tulisan. di antarana majalah, koran, jeung portal warta nu beuki ngalobaan. Lamun hayang ngirimkeun tulisan ka koran, bisa dimimitian ti nu lokal heula.\n2) Nulis carita mist\u00e9ri (Ghost Writer)\nLoba jalma nu ahli dina salah sahiji widang, tapi miboga kamampuh nulis nu kawatesanan. Ku kituna, ngabutuhkeun batur nu bisa nuliskeun id\u00e9-id\u00e9 nu aya dina sawangan maran\u00e9hna. Tulisan politisi nu sering dimuat dina media massa, sabenerna lain tulisan asli man\u00e9hna, sabab sibuk ku urusan dinesna, jadi teu boga waktu keur nulis. Pejabat nu m\u00e9r\u00e9 id\u00e9 jeung gurat badag pamikiranna, sedengkeun nu mantuanna nuliskeun sistematika nu terstruktur. Lain artikel dina media massa wungkul, tapi bisa og\u00e9 buku. Konsekuensina, tangtu nu mantuan pajabat \u00e9ta teu dicantumkeun ngaranna dina tulisan nu geus dipigaw\u00e9 ku man\u00e9hna ( nu mantuan pejabat nulis)\n3) Penulis buku\nSarat utama jadi penulis buku, nya\u00e9ta kudu miboga konsist\u00e9nsi, komitmen, jeung motivasi. Nulis buku henteu ngan saukur bisa jadi penghasilan utama. Penulis bisa kasohor lamun bukuna suks\u00e9s.\n4) \u00c9ditor\nKiwari loba pisan \u00e9ditor nu sipatna freelance. Naskah-naskah nu dikirimkeun ka penerbit tuluy dikirimkeun ka \u00e9ditor nu bisa dipigaw\u00e9 di imahna s\u00e9wang-s\u00e9wangan.\n5) Stap ahli\nJalma nu miboga kamampuh nulis nu had\u00e9, bakal miboga kasempetan jadi stap ahli, sabab maran\u00e9hna tangtu miboga pangaweruh nu jembar. Ilaharna sok migaw\u00e9 naskah biantara, makalah bahan sawala, press conference jeung sajabana. Stap ahli butuh r\u00e9lasi nu kuat tur jembar.\n6) Nulis r\u00e9view di blog\n Sarat utamana tangtu kudu boga blog. Loba blogger nu bisa hirup tina nulis review di intern\u00e9t. Kiwari loba pisan perussahaan internet nu jadi perantara panulisa review hiji web atawa prodak. Salila aya k\u00e9n\u00e9h internet, salila \u00e9ta og\u00e9 kabuka peluang pikeun nu miboga kamampuh nulis.\n7) Copywriting\nLoba perusahaan nu ngabutuhkeun jasa tulisan laporan taunan. Di luhur mangrupa tulisan keur promosi barang jeung jasa perusahaan tinangtu."}
{"id": "33433", "revid": "3", "url": "https://su.wikipedia.org/wiki?curid=33433", "title": "Bonteng", "text": ""}
{"id": "33435", "revid": "3", "url": "https://su.wikipedia.org/wiki?curid=33435", "title": "Kunang-Kunang", "text": ""}
{"id": "33436", "revid": "27228", "url": "https://su.wikipedia.org/wiki?curid=33436", "title": "Cika-cika", "text": "Cika-Cika nya\u00e9ta ngaran sato saged\u00e9 b\u00e9as anu bisa hiber, ari hiberna ti peuting bari ngaluarkeun cahya ketap-ketip . cika-cika nu bikangna disebut kunang-kunang . Kunang-Kunang nya\u00e9ta cicika atawa Cika Cika bikangna. kunang-kunang henteu ketap-ketip siga cika-cika jaluna, tapi mindeng ngabaranyay waktu hiber.\nKarakteristik.\nCahya cika-cika pohara jiga jenis-jenis cahya s\u00e9j\u00e9n, iwal ti cahya \u00e9ta dihasilkeun tanpa panas . Jenis cahya ieu dingaranan \"luminescence\". Dina cika-cika, cahya \"luminescence\" dihasilkeun ku hiji zat anu dingaranan \"luciferin\". Zat ieu ngahiji jeung oksig\u00e9n pikeun ngahasilkeun cahya. Tapi r\u00e9aksi ieu moal lumangsung kajaba lamun aya zat s\u00e9j\u00e9n, nu dingaranan \"luciferase\". Luciferase t\u00e9h minangka katalisator, nya\u00e9ta zat \u00e9ta mantuan lumangsungna reaksi kimia, tapi lain mangrupa bagian ti r\u00e9aksi kimia \u00e9ta. Dina harti s\u00e9j\u00e9n, cika-cika miboga zat-zat luciferin sarta luciferase di jero awakna. Zat luciferase nyieun zat luciferin bisa meuleum sarta ngahasilkeun cahaya.\nCahya cika-cika ieu bisa mantuan cika-cika pikeun n\u00e9angan papasanganana. Maksud s\u00e9j\u00e9n ti cahya cika-cika meureun nya\u00e9ta minangka bewara ka manuk-manuk anu n\u00e9angan dahar peuting. Ku kituna manuk-manuk \u00e9ta bisa nyingkahan kunang-kunang.\nPara Ilmuwan masih ngarasa y\u00e9n sabenerna maran\u00e9hanana henteu nyaho naha cahya-cahya ieu penting pikeun kunang-kunang, alatan pedaran nu disebatkeun \u00e9ta kasampak teu penting. Maran\u00e9hanana mikir y\u00e9n cahya \u00e9ta t\u00e9h meureun mangrupa produk sampingan ti pros\u00e9s kimia s\u00e9j\u00e9n anu lumangsung di jero awak cika-cika."}
{"id": "33437", "revid": "172", "url": "https://su.wikipedia.org/wiki?curid=33437", "title": "Tatangkalan", "text": "Tatangkalan asal kecap tina Tangkal, nya\u00e9ta sakab\u00e9h nu jaradi dina taneuh, iwal ti bangsa supa, jukut, jeung sakur nu jadina ngarambat dina taneuh. Dina tangkal aya daun, catang, jeung akar na. Sakab\u00e9h tangkal lamun r\u00e9k buahan sok kembangan heula, loba tangkal nu ngan kembangan wungkul. jadi tatangkalan t\u00e9h rupa-rupa tangkal, kayaning tangkal kalapa, kadu, cau, har\u00e9ndong, campaka, jeung r\u00e9a deui."}
{"id": "33438", "revid": "15233", "url": "https://su.wikipedia.org/wiki?curid=33438", "title": "Yayasan Kabudayaan Rancag\u00e9", "text": "Yayasan Kabudayaan Rancage t\u00e9h salah sahiji lembaga nirlaba anu icikibung dina widang basa sareng sastra, pangpangna basa sareng sastra Sunda, Jawa, Bali sareng Lampung. Anu naratasna nya\u00e9ta sastrawan Ajip Rosidi dina dasawarsa taun 1980-an katompernakeun. Kagiatan ieu yayasan pangpangna mah ngaleler Hadiah Sastra Rancag\u00e9 unggal taun ka pangarang sastra daerah sareng ka tokoh nu kagungan jasa makayakeun basa sareng sastra daerah di Tatar Sunda, Jawa, Bali sareng Lampung. Lian ti ngaleler Hadiah Sastra Rancage, ka dieunakeun, ti mimiti taun 1993 ngaleler Hadiah Samsoedi deuih, ka pangarang buku bacaan barudak dina basa Sunda. Tos ti beh ditu k\u00e9n\u00e9h saleresna mah, Yayasan Kabudayaan Rancage gaduh maksad seja masihan panghargaan ka guru-guru basa Sunda. Utamina mah \u00e9ta t\u00e9h angen-angen Ajip Rosidi sareng Hassan Kartadjoemena,tapi nembe kalaksanakeun ti kawit taun 2008, dinamian Hadiah Hardjapamekas. \u00e9ta nami panghargaan t\u00e9h dianggo ku lantaran, sateuacanna kantos janten angen-angen nu kagungan maksad. Kalawan diwuwuh sareng dirojong ku kulawarga Hardjapamekas, ieu panghargaan Hadiah Hardjapamekas t\u00e9h dipasrahkeun unggal taun ka guru basa Sunda anu kagungan prestasi sareng dedikasi anu kawilang nyongcolang, numutkeun pameunteun Dewan Juri Hadiah Hardjapamekas. Yayasan Kabudayaan Rancage diadegkeun dumasar Akta Notaris Imas Fatimah,SH Nomer 136, tanggal 23 Maret 1993, diluyukeun kana UU No 28 Taun 2004 nganggo Akta No 55 tanggal 15 September 2006."}
{"id": "33439", "revid": "6044", "url": "https://su.wikipedia.org/wiki?curid=33439", "title": "Basisir Langit", "text": "Basisir Langit t\u00e9h ngaran judul buku kumpulan sajak karya Surachman R.M..\nDeskipsi Buku.\nBasisir Langit t\u00e9h diterbitkeun ku penerbit Balai Pustaka Jakarta dina taun 1976, kalawan mak\u00e9 kode penerbitan BP No 2498. Ukuran buku 14,5x20,5\u00a0cm ngagunakeun keretas koran, jilidna digambaraan ku BLB Prasodjo, ari di jerona mah teu mak\u00e9 gambar ilustrasi, kandelna 44 kaca. Ieu buku t\u00e9h mangrupa buku kumpulan sajak ka dua ti pangarang, sam\u00e9m\u00e9hna kungsi nerbitkeun kumpulan sajak Surat Kayas. Kumpulan sajak Basisir Langit t\u00e9h ngamuat 29 sajak. sam\u00e9m\u00e9h dijieun buku sawatara sajakna kungsi dimuat dina majalah Mangle, Warga, Sari, jeung Langensari. Ngeunaan judul buku Basisir Langit, taya katerangan nu ngeceskeun ngeunaan dipak\u00e9na \u00e9ta kecap, biasana judul buku sok nyokot tina salah sahiji judul sajak anu dijagokeun atawa dianggap ngawakilan eusi buku, sanajaan dina \u00e9ta buku memang aya judul sajak \u201cLangit\u201d tapi kecap \u2018Basisir\u2019 mah euweuh dina judul sajak. Demi judul-judul sajak nu dimuat dina ieu buku nya\u00e9ta:\"Panyajak ka Panyajak\",\"Nyusud Tapak\", \"Prisma\", \"Pangabetah\", \"Dua Jiwa\", \"Surat\",\"Langit\", \"Amitan Dina Paesan\", \"Sawarga nu Ngemploh\", \"Lembur Kuring\", \"Sora ti Pasir Pahlawan\", \"Dipetek di Dasar Sagara\", \"Di Hiji Leuweung Geledegan\", \"Peureup\", \"Bandera Hideung Satengah Tihang\",\"Longser\",\"Suling\", \"Naha Urang Kudu Guligah\", \"Kolecer\", \"Dina Maleman Lebaran\", \"Sakitan\", \"Anu Tugur di Kuburan\", \"Jero Guha\", \"Katiga\", \"Prabu Mandura Tapa\", \"Indrajaya\", \"Tina Albeum Heubeul\", \"Peuting di Rumah Sakit\", jeung \"Alakpaul\"."}
{"id": "33440", "revid": "3", "url": "https://su.wikipedia.org/wiki?curid=33440", "title": "Yayasan Kabudayaan Rancage", "text": ""}
{"id": "33441", "revid": "3874", "url": "https://su.wikipedia.org/wiki?curid=33441", "title": "Ceko", "text": ""}
{"id": "33442", "revid": "3874", "url": "https://su.wikipedia.org/wiki?curid=33442", "title": "Ceska", "text": ""}
{"id": "33443", "revid": "3874", "url": "https://su.wikipedia.org/wiki?curid=33443", "title": "C\u00e9ska", "text": ""}
{"id": "33444", "revid": "16739", "url": "https://su.wikipedia.org/wiki?curid=33444", "title": "Wortel", "text": "Wortel atawa \"Aconilum napellus L,\" nya\u00e9ta sajenis tutuwuhan anu kaasup \"familia Ranunculaceae\", anu pentingna nya\u00e9ta beutina anu sok disebut wortel. Tempat tumuwuhna dina taneuh utamana di dataran anu luhur di Jawa Barat, Jawa Tengah, Jawa Timur utamana anu miboga hawa anu tiis. Wortel miboga bau anu khas, mimitina mah baris karasa amis lamun digegel, tapi sateurusna bakal karasa lada, uraian makroskopikna nya\u00e9ta :\nWortel ngandung zat-zat, di handap ieu :\nDosis dina ngagunakeun biasana 20\u00a0mg salaku antineuralgia alus pikeun ubar luar jeung ubar jero."}
{"id": "33445", "revid": "25926", "url": "https://su.wikipedia.org/wiki?curid=33445", "title": "Aditif kadaharan", "text": "Aditif kadaharan nya\u00e9ta bahan kimia tambahan nu biasa digunakeun dina industri kadaharan. Aditif kadaharan atawa zat aditif kadaharan biasana dicampurkeun atawa ditambahkeun dina waktu pengolahan pikeun ningkatkeun mutu kadaharan.. Panalungtikan ti sawatara ahli ngabuktikeun y\u00e9n zat aditif bisa ngabahayakeun kas\u00e9hatan.\nKat\u00e9gori.\nZat Pengaw\u00e9t\nZat Warna\nZat Penyedap\nZat Pemanis\nZat Pengharum"}
{"id": "33446", "revid": "25926", "url": "https://su.wikipedia.org/wiki?curid=33446", "title": "Oemar Said Tjokroaminoto", "text": "Raden Hadji Oemar Said Tjokroaminoto (), atawa nu leuwih dipikawanoh ku ngaran H.O.S Cokroaminoto, mangrupa saurang pamingpin salah sahiji organisasi\u00a0nya\u00e9ta Sarekat Islam (SI). Miboga ngaran leutik Oemar Said . Anjeunna ti kulawarga Raden Mas Tjokromiseno, dibabarkeun di Madiun, di hiji imah mangsa Gunung Krakatau betus. Pancakaki kulawargana nya\u00e9ta ti da\u00e9rah Ponorogo, d\u00e9sa Tegalsari. Akina, Raden Mas Adipati Tjokronegoro nya\u00e9ta Bupati Ponorogo."}
{"id": "33447", "revid": "25926", "url": "https://su.wikipedia.org/wiki?curid=33447", "title": "S\u00e9r\u00e9n taun", "text": "S\u00e9r\u00e9n Taun nya\u00e9ta salah sahiji tradisi anu aya di masarakat Sunda, nepi ka kiwari. \u00c9ta tradisi masih k\u00e9n\u00e9h digelarkeun ku masarakat agraris tradisional sunda, saperti di Sukabumi, Kuningan, Bogor, Banten jeung da\u00e9rah s\u00e9j\u00e9nna.\nSacara \u00c9timologis kecap s\u00e9r\u00e9n taun diwangun ku dua kecap nya\u00e9ta kecap \"s\u00e9r\u00e9n\" jeung \"taun\". S\u00e9r\u00e9n nya\u00e9ta kecap pagaw\u00e9an mulangkeun, mikeun, nyerahkeun deui naon-naon anu tadina dititipkeun, dipihap\u00e9keun. Sedengkeun taun nya\u00e9ta waktu di dunya anu lilana 12 bulan.\nS\u00e9r\u00e9n taun atawa serah taun dumasar ma'na kecap, miboga harti s\u00e9r\u00e9n sum\u00e9r\u00e9n taun nu kamari ka taun nu bakal datang salaku gagantina.\nKasang Tukang.\nS\u00e9r\u00e9n taun geus aya di jaman sam\u00e9m\u00e9h masarakat sunda mikawanoh agama Islam. Urang sunda anu sawar\u00e9h pakasaban masarakatna dina bidang tatan\u00e9n mangrupa salah sahiji kasang tukang ayana tradisi upacara s\u00e9r\u00e9n taun.\nS\u00e9r\u00e9n taun anu dilaksanakeun dina bulan Muharam numutkeun kal\u00e9nder Islam anu mangrupa bulan munggaran dina kal\u00e9nder Islam, tapi b\u00e9da jeung s\u00e9r\u00e9n taun anu digelarkeun di Kuningan Jawa Barat.\nDi Kuningan s\u00e9r\u00e9n taun dilaksanakeun dina tanggal 22 Rayagung anu mangrupa bulan munggaran dina taun Saka kal\u00e9nder Sunda. Ieu mangrupa pangb\u00e9da anu teu kabilang jauh sabab dina kasang tukangna sorangan s\u00e9r\u00e9n taun diayakeun pikeun ng\u00e9br\u00e9hkeun rasa syukur ka nu Maha Kawasa anu maparin kasalametan tur kabagyaan ka masarakatna dina sataun katukang utamana dina hasil pan\u00e9n. Pangb\u00e9da ieu gumantung dina da\u00e9rahna s\u00e9wang-s\u00e9wang dumasar kana kapercayaan jeung tradisi di da\u00e9rahna tapi biasana waktu dilaksanakeunna teu jauh pisan ukur 2 nika 3 bulan.\nUpacara s\u00e9r\u00e9n taun di jaman baheula saukur ngumpulkeun hasil pan\u00e9n pikeun dis\u00e9r\u00e9nkeun ka Sanghyang nu dibarengan ku macakeun do'a dina raraga ng\u00e9br\u00e9hkeun rasa syukur sarta miharep pan\u00e9n saterusna bisa leuwih mucekil.\nTujuan.\nS\u00e9r\u00e9n taun mibanda tujuan, di antarana :\nUnsur-Unsur Upacara S\u00e9r\u00e9n Taun.\nDina kagiatan upacara adat sok aya unsur-unsur anu ngarojong jeung nyoko kana lumangsungna upacara adat, di antarana dina s\u00e9r\u00e9n taun aya sababaraha kagiatan anu sok dipigaw\u00e9 di sababaraha da\u00e9rah nya\u00e9ta:\nDina enas-enasna mah upacara adat atawa upacara kaagamaan ngawengku opat kompon\u00e9n :\nPrak-prakan Upacara S\u00e9r\u00e9n Taun.\nUpacara S\u00e9r\u00e9n Taun di unggal da\u00e9rah garis badagna mah sarua, tapi aya sababaraha kagiatan anu ngab\u00e9dakeun tiap da\u00e9rah. Biasana dilaksanakeun atawa dipintonkeun rupa-rupa kasenian gumantung wewengkonna. Sapo\u00e9 sam\u00e9m\u00e9hna masarakat ngumpul di imah pupuhu adat bari mawa pakakas pikeun salametan, lolobana mangrupa hasil tani, dina peutingna dipintonkeun pantun.\nPo\u00e9 isukna upacara dimimitian ku helaran (iring-iringan) anu mangkatna ka tempat par\u00e9 hasil pan\u00e9n ditunda pikeun mawa ka rengkong, par\u00e9 diunjal kalayan rengklang, sam\u00e9m\u00e9h indit ditabeuh calung r\u00e9nt\u00e9ng, tuluy iring-iringan rengkong nu mawa par\u00e9 \u00e9ta dituturkeun ku nu mawa pakakas-pakakas tatan\u00e9n kawas bajak, pacul, parang jsb, dituluykeun ku iring-iringan angklung sarta dogdog lonjor. Di sabudeureun leuit geus sayaga wanoja-wanoja anu r\u00e9k ngabag\u00e9akeun iring-iringan rengkong nu mawa par\u00e9 kalayan tutunggulan gondang, nya\u00e9ta nabeuh lebuh jeung halu. Para pama\u00e9n angklung nembang bari ngibing pat\u00e9mbal-t\u00e9mbal jeung nu nabeuh gondang, tuluy diayakeun upacara Nginebkeun, nya\u00e9ta nunda par\u00e9 dina rengklang. Hiji aw\u00e9w\u00e9 kolot nembangkeun rajah m\u00e9nta widi pikeun nempatkeun dewi par\u00e9 dina rengklang. Lamun par\u00e9 geus diasupkeun kab\u00e9h kana rengklang tuluy ngarempug nutu, nya\u00e9ta nutu par\u00e9 anyar sedengkeun rombongan balik deui ka tempat ngagondang marengan nu nabeuh angklung anu tuluy nabeuh bari ngahaleuang.\nS\u00e9r\u00e9n Taun di Kuningan.\nDi da\u00e9rah Kuningan Jawa Barat, s\u00e9r\u00e9n taun dimimitian ku upacara \"ngajayak\" ( Mapag Par\u00e9 ), dina tanggal 18 Rayagung anu dituluykeun ku upacara nutu par\u00e9 nepi ka acara pamungkas dina acarana dina tanggal 22 Rayagung. \"Ngajayak\" dina basa sunda hartina narima sarta ngabag\u00e9akeun, sedengkeun wilangan 18 anu dina basa sunda dibaca \u201cdalapan welas\u201d miboga harti welas asih anu hartina asih kaasih Pang\u00e9ran anu geus maparin kabagjaan pikeun umatna di sakab\u00e9h alam dunya.\nPuncak acara S\u00e9r\u00e9n Taun mangrupa nutuan par\u00e9 dina tanggal 22 Rayagung, ieu og\u00e9 ngabogaan harti sorangan. Wilangan 22 miboga harti minangka runtuyan, wilangan 20 sarta 2 nya\u00e9ta Par\u00e9 anu ditutu dina acara pamungkas saloba 22 kwintal nu dibagi 20 kwintal pikeun ditutu sarta dibagikeun ka masarakat sarta 2 kwintal dipak\u00e9 minangka binih. Wilangan 20 nga\"refleksi\"keun unsur \"anatomi\" awak manusa.\nBoh lalaki boh aw\u00e9w\u00e9 ngabogaan 20 sipat wujud manusa, nya\u00e9ta: 1. getih , 2. daging, 3. bulu, 4. kuku, 5. buuk, 6. kulit, 7. urat, 8. polo atawa uteuk, 9. bayah ataa paru, 10. ari atawa hat\u00e9, 11. kalilipa atawa limpa, 12. mamaras atawa maras, 13. hamperu ataun hamperu, 14. tulang, 15. sumsum, 16. lamad atawa lemak, 17. gegembung atawa lambung. 18. peujit atawa peujit. 19. ginjal sarta 20. jantung.\nKa 20 sipat di luhur ngahijikeun \"organ\" sarta \"s\u00e9l\" awak kalayan fungsi anu b\u00e9da-b\u00e9da, atawa awak ditempo dina hiji struktur hirup anu ngabogaan pros\u00e9s kawas hukum \"adikodrati\". Hukum \"adikodrati\" ieu saterusna ngajangg\u00e9l\u00e9k jadi jirim ( badan ), jisim ( nurani ) sarta pangakuan ( kuring ). Sedengkeun wilangan 2 miboga harti y\u00e9n kahirupan t\u00e9h aya 2 kecap anu patukang tonggong saperti : beurang sarta peuting, bagja jeung sangsara, alus jeung gor\u00e9ng, jsb.\nDina upacara s\u00e9r\u00e9n taun anu jadi obj\u00e9k utama nya\u00e9ta PAR\u00c9. Par\u00e9 dianggap minangka lambang kamakmuran alatan wewengkon Cigugur hususna sarta wewengkon sunda s\u00e9j\u00e9n anu umumna miboga pakasaban tatan\u00e9n, kawas carita Pwah Aci Sahyang Asri anu m\u00e9r\u00e9 kesuburan pikeun ka manusa pikeun hirup di bumi. Dina upacara s\u00e9r\u00e9n taun ieu dipidangkeun carita-carita pantun sunda heubeul anu nyaritakeun ngeunaan lalampahan Pwah Aci Sahyang Asri. Sajaba ti \u00e9ta, par\u00e9 mangrupa bahan kadaharan utama anu ngabogaan pangaruh langsung dina 20 sipat wujud manusa di luhur.\nSaminggu sam\u00e9m\u00e9h prak-prakan upacara Adat S\u00e9r\u00e9n Taun lumangsung dimimitian ku Pesta Dadung anu tempatna di Dinya Hyang dina wanci subuh. Wewengkon Dinya Hyang mangrupa hiji wewengkon anu mangrupa pasir, cenah numutkeun masarakat di dinya mangrupa da\u00e9rah anu hieum. Inti ti Pesta Dadung nya\u00e9ta miceun hama jeung mamala. Pamak\u00e9an Dadung atawa tambang badag anu dijieun tina ijuk, ngagambarkeun rasa sukur masarakat ka budak nu sok ngangon munding atawa emb\u00e9.\nTembang anu eusina pamenta sangkan patani, tukang ngangon, ingon-ingon sarta s\u00e9rang disalametkeun ti mamala jeung cilaka, ieu mangrupa bubuka acara s\u00e9r\u00e9n taun.\nSabada \u00e9ta, kakara hama s\u00e9rang dipiceun ka liang di Dinya Hyan, anu ceunah ti baheula jadi tempat pikeun miceun hama. Pesta Dadung dipungkas ku ibing sawatara urang patani. \u00c9ta mangrupa simbol kabagjaan pikeun patani anu salila sataun digaw\u00e9 meres k\u00e9sang, ngokolakeun s\u00e9rang dina poyang jeung hujan. Melak binih tangkal og\u00e9 jadi bagian ti Pesta Dadung pikeun ngalestarikeun alam anu mangrupa tempat hirup manusa di dunya.\nHenteu ngan ngandeg di Pesta Dadung, isukna puseur kagiatan pindah ka Balong Girang (balong alami di hulu cai) Cigugur.Saucul tengah po\u00e9, nu nyicingan pilemburan ngariung dihibur ku Nyiblung nya\u00e9ta sora cai balong anu di tabeuh ku masarakat sangkan ngahasilkeun aora anu ram\u00e9. Sora tina cai anu di tabeuh ku leungeun pama\u00e9nna sarta ku warga satempat kad\u00e9ng\u00e9 riuh pondok. Seuseurian jeung heureuy ditambah \u00e9prakna masarakat ngajadikeun sora cai jeung sora \u00e9prakan leungeun ngahiji ngajadikeun ram\u00e9.\nPo\u00e9-po\u00e9 saterusna salila saminggu sam\u00e9m\u00e9h pros\u00e9si utama dina upacara adat s\u00e9r\u00e9n taun, biasana diayakeun atraksi atawa pegelaran kasenian tradisonal ti rupa-rupa wewengkon di Jawa Barat kawas (Seni j\u00e9ntr\u00e9ng Tarawangsa Sumedang Larang, Ronggeng Gunung ti Ciamis, Angklung Baduy ti Baduy atawa Kanekes, Musik Rendo sarta Beluk ti Baduy, Gending Karesmen atawa sendar tari, tembang Sunda buhun sarta sajabana). Salila saminggu og\u00e9 diayakeun pam\u00e9ran sagala rupa hasil karajinan masarakat wewengkon Cigugur mangrupa, batik, anyaman, ukiran sarta sajian kadaharan tradisional has Cigugur kawas peuyeum ketan , gemblong jsb. Iwal ti kasenian aya og\u00e9 dialog antar masarakat adat, agama sarta kapercayaana nu umumna medar ngeunaan masalah sosial sarta budaya anu dialaman di unggal wewengkon. Dialog \u00e9ta biasana og\u00e9 lumangsung dina suasana kakulawargaan, sagala rupa pangalaman sarta silih mantuan n\u00e9angan \"solusi\" pikeun dijadikeun rarancang ka hareupna dina sagala nyanghareupan sagala bangbalu.\nPeuting sam\u00e9m\u00e9h acara upacara S\u00e9r\u00e9n Taun, biasana og\u00e9 diayakeun upacara ritual adat Ngar\u00e9r\u00e9mokeun ti masarakat Kanekes, ritual lagu-lagu ti masarakat Dayak Losarang Indramayu sarta dipungkas kalayan tari Badaya Nyi Pwah Aci Sang Hyang Sri ku wanoja.\nIsuk-isukna tanggal 22 Rayagung taunSaka Sunda. Upacara dimimitian ku sora goong r\u00e9nt\u00e9ng minangka tanda y\u00e9n pros\u00e9si upacara adat baris dimimitian. Sora goong r\u00e9nt\u00e9ng m\u00e9r\u00e9 sora anu nga\"gema\" ngagambarkeun kabagjaan masarakat Cigugur dina ngalaksanakeu upacara s\u00e9r\u00e9n taun. Sanggeus \u00e9ta kad\u00e9ng\u00e9 sora tembang kacapi suling dibarengan ku kawih rajah minangka bubuka, rajah nu dibawakeun ku lagam puisi m\u00e9r\u00e9 paneges y\u00e9n upacara s\u00e9r\u00e9n taun mangrupa upacara anu sakral.\nSaterusna atraksi pagelaran angklung Baduy anu dico'o ku kira-kira sapuluh urang suku Baduy. Seni angklung Baduy og\u00e9 kawas dawam dipigaw\u00e9 di masarakat baduy/kanekes dina pesta pan\u00e9n adat lumangsung. Saterusna diteruskeun ku ibing buyung minangka ibingan kr\u00e9asi tradisional has Cigugur anu dipintonkeun ku welasan wanoja Cigugur. R\u00e9ngs\u00e9 pagelaran ibing buyung saterusna acara dituluykeun ku pagelaran angklung buncis ti Cigugur anu dipintonkeun ku ratusan nonoman Cigugur bari nabeuh angklung sarta reog atawa dog-dog (sajenis pakakas tabuh mangrupa kendang sagala rupa ukuran anu ngan ditutupan kulit sato dina hiji sisi bunderan kaina).Babarengan kalayan dibarengan pakakas musik angklung buncis sarta reog ieu dipintonkeun ibingan formasi panji-panji warna-warni ku para nonoman og\u00e9 nuturkeun sora musik anu nga\"gema\" \u00e9ta.\nSabada b\u00e9r\u00e9s pagelaran angklung buncis,diteruskeun ku pros\u00e9si upacara ngajayak. Di mana ti unggal juru tadi datang sarombongan lulugu sarta muda-mudi papasingan(lalaki sarta aw\u00e9w\u00e9) sabelas pasang mawa hasil bumi dina tampah anyaman awi. Biasana aw\u00e9w\u00e9 anu mawa hasil bumi mak\u00e9 raksukan kabaya bodas sarta disamping batik rereng kalayan dipayungan ku payung janur ku para nonomanana nu mak\u00e9 raksukan takwa bodas, calana hideung sarta mak\u00e9 dodot lawon batik og\u00e9. Rombongan sabelas pasang muda-mudi nu mawa hasil bumi ti sagala juru tadi di tuluykeun ti tukang ku rombongan ibu-ibu mawa par\u00e9 di tampah bari disuhun, sarta ditukang ibu-ibu aya bapa-bapa anu manggul b\u00e9as sarta hasil bumi s\u00e9j\u00e9nna (buah-buahan sarta umbi-umbian) jeung pakakas rengkong, dongdang sarta jampanan. Rombongan ibu-ibu mak\u00e9 baju kabaya bodas jeung disinjang batik, samentara bapa-bapa mak\u00e9 raksukan kampret hideung-hideung sarta mak\u00e9 iket batik.\nProsesi ti kab\u00e9h rombongan upacara \u00e9ta usik dipirig ku gamelan goong r\u00e9nt\u00e9ng asup ka rohang Pendopo ged\u00e9ung Paseban Tri Panca Tunggal. Saterusna hasil bumi anu dibawa lulugu sarta sabelas pasang muda-mudi \u00e9ta sacara ngaruntuy dihaturkeun sarta ditampa ku inohong adat, inohong masarakat, inohong sagala rupa agama sarta kapercayaan, sarta inohong aparat pamar\u00e9ntahan. Samentara rombongan ibu-ibu sarta bapa-bapa langsung ka tempat nutu par\u00e9 atawa panutuan. Sabada pros\u00e9si panampian hasil bumi ditarima ku para inohong masarakat sarta aparat tadi, alunan musik gamelan hawar-hawar halimpu kad\u00e9ng\u00e9 marengan sora tembang-tembang atawa lagu-lagu babarit (kawih buhun) anu dikawihkeun ku rampak sekar kokolot.\nPuncak acara ti upacara s\u00e9r\u00e9n taun ieu dieusi ku pangbag\u00e9a ti inohong Adat Cigugur (Pangeran Djati Kusumah, incu Pangeran Madrais), inohong aparat pamar\u00e9ntahan sarta wawakil ti lembaga nasional atawa dunya anu pareng hadir dina wanci \u00e9ta. Saterusna kaasup doa babarengan ti unggal wawakil inohong ageman sarta kapercayaan minangka wujud kakulawargaan dina ngucap sukur ka Pang\u00e9ran Anu Maha Esa. Saterusna pros\u00e9si lekasan sabot para inohong sarta pajabat pikeun nutu par\u00e9 sarta nutu par\u00e9 babarengan pikeun saterusna dituturkeun ku sakumna warga anu nuturkeun sakab\u00e9h upacara adat seren taun \u00e9ta. Minangka tambahan guaran y\u00e9n biasana par\u00e9 anu ditumbuk ku masarakat sacara masal dina puncak ahir pros\u00e9s upacara adat s\u00e9r\u00e9n taun \u00e9ta kira-kira 20 kwintal par\u00e9, sedengkeun 2 kwintal par\u00e9 s\u00e9j\u00e9nna di simpen di lumbung par\u00e9 tuluy dibagikeun ka para warga anu hadir sarta patani dina wangun wayang-wayangan par\u00e9. Sakab\u00e9h upacara lumangsung ti isuk-isuk nepi ka sor\u00e9."}
{"id": "33448", "revid": "6044", "url": "https://su.wikipedia.org/wiki?curid=33448", "title": "Tatakrama pamingpin Sunda", "text": "Tatakrama pamingpin Sunda nya\u00e9ta tatakrama atawa \u00e9tika anu kudu dipiboga ku para pamingpin Sunda. Tatakrama pamingpin Sunda ieu geus disebutkeun dina naskah kuna Sanghyang Siksa Kandang Karesian anu ditulis taun 1518 M. Palanggeran tatakrama ieu t\u00e9h masih bisa dipak\u00e9 tuduh jalan tatakrama hirup pikeun jaman ayeuna. R. Hidayat Suryalaga nafsirkeun \u00e9ta naskah t\u00e9h tina bagian \"parigeuing, dasa pasanta\", jeung \"pangimbuh ning twah\" .\nParigeuing.\nDina basa Sunda alam harita disebutkeun y\u00e9n : \"\"Parigeuing mah ngaranna; bisa nitah bisa miwarang, ja sabda arum wawangi, nya mana hanteu surah nu dipiwarang.\" anu harti dina basa Sunda kiwari : \"nu disebut panggeuing t\u00e9h nya\u00e9ta bisa mar\u00e9ntah bisa nitah ku caritaan nu pikagenaheun tapi ka teu matak kesel nu dipar\u00e9ntahna\"\" .\nDasa Pasanta.\nCeuk karuhun Sunda harita, pikeun bisa ngalaksanakeun parigeuing t\u00e9h aya padikana, nya\u00e9ta nu disebut DASA PASANTA, hartina SAPULUH PANENGTREM. Maksudna kumaha carana pikeun nengtremkeun jalma nu diparentah supaya dina ngalaksanakeun panc\u00e9n, gaw\u00e9na dibarengan ku kaiklasan jeung sumanget nu ngagedur.\nPangimbuh ning Twah.\nDina basa Sunda \"pangimbuh ing twah\" hartina \"pangjangkep pikeun boga pamor\". Aya 12 pajangkep tatakrama nu kudu dicumponan ku unggal jelema nya\u00e9ta:"}
{"id": "33449", "revid": "3", "url": "https://su.wikipedia.org/wiki?curid=33449", "title": "Seren taun", "text": ""}
{"id": "33450", "revid": "3", "url": "https://su.wikipedia.org/wiki?curid=33450", "title": "Tatakrama pamingpin sunda", "text": ""}
{"id": "33451", "revid": "3", "url": "https://su.wikipedia.org/wiki?curid=33451", "title": "Aditif Kadaharan", "text": ""}
{"id": "33452", "revid": "3", "url": "https://su.wikipedia.org/wiki?curid=33452", "title": "Cika Cika", "text": ""}
{"id": "33453", "revid": "25926", "url": "https://su.wikipedia.org/wiki?curid=33453", "title": "Folklor", "text": "Folklor nya\u00e9ta adat istiadat tradisional jeung carita ra\u2019yat nu diwariskeun sacara turun-tumurun tapi heunteu dibukukeun; \u00e9lmu adat istiadat tradisional jeung carita rahayat anu henteu dibukukeun. Sacara \u00e9timologi folklor asalna tina kecap \"folk\" jeung \"lore\". \"Folk\" hartina kol\u00e9tif atawa ciri-ciri fisik jeung kabudayaan nu sarua dina masarakat, sedengkeun nu dimaksud \"lore\" nya\u00e9ta tradisi tina folk. \nNumutkeun Danandjaja foklor nya\u00e9ta sakelompok jalma nu miboga ciri-ciri fisik, sosial, jeung kabudayaan nepi ka bisa dib\u00e9dakeun ti kelompok-kelompok lianna.\nHarti folklor sacara umumna nya\u00e9ta sabag\u00e9an kabudayaan hiji kol\u00e9ktif nu sumebar tur diwariskeun sacara turun-tumurun di antara kol\u00e9ktif naon wa\u00e9, sacara tradisonal dina v\u00e9rsi nu b\u00e9da boh dina wangun lisan boh dina wangun conto nu dibarengan ku isarat atawa hal naon wa\u00e9 sangkan teu gancang poho (\"mnemonic device\"). \nNumutkeun Soeryawan, folklor nya\u00e9ta wangun kasenian nu lahir ti masarakat tur sumebar di masarakat. Ciri tina ieu seni budaya mangrupa \u00e9br\u00e9han pangalaman manusa nu has dina wangunna \u00e9st\u00e9tis-atistis. \nNumutkeun Rusyana foklor t\u00e9h mangrupa bag\u00e9an tina carita nu geus lila hirup dina tradisi hiji masarakat.\nSedengkeun numutkeun Iskar dina H.U. Pikiran Rakyat (22 Januari 1996) folkor nya\u00e9ta kajian kabudayaan rahayat leutik boh unsur mat\u00e9ri boh unsure nonmat\u00e9ri. \u00c9ta kajian museur kana masalah kapercayaan rahayat, adat istiadat, pangaweruh rahayat, basa rahayat (dial\u00e9k), sastra rahayat, kasenian rahayat, sarta pak\u00e9an rahayat.\nSajarah kamekaran folklor.\nFolklor mangrupa salah sahiji kabeungharan sastra heubeul. Ieu sastra folklor mekar sanggeus William John Thoms, salah saurang ahli kabudayaan ti Inggris ngab\u00e9warakeun artikelna dina majalah Athenaeum No. 982 tanggal 22 Agustus 1846 kalawan sandi asma Ambrose Merton. \nDina \u00e9ta majalah Thoms nyieun istilah folklor pikeun kasopanan Inggris, tahayul, balada, jeung ngeunaan hal-hal dina mangsa katukang nu sam\u00e9m\u00e9hna disebut \"antiquities\", \"popular antiquities\", atawa \"popular literature\".\nti saprak harita, folklor jadi istilah anyar dina kabudayaan. Tapi dina taun 1865 E.B. Taylor ngawanohkeun istilah \"culture\" kana basa Inggris. \u00c9ta istilah mimiti diwanohkeun dina karanganana kalawan judul \"Researches into the Early History of Mankind and the Development of Civilization\". \nAlatan hal \u00e9ta, istilah culture diid\u00e9ntifikasikeun jeung kabudayaan dina umumna, sedengkeun istilah foklor ngan ngawengku kabudayaan nu sumebar sacara lisan wungkul. \nDi sawatara nagara, masih k\u00e9n\u00e9h aya nu ngagunakeun istilah lain pikeun foklor saperti di Prancis nu ngagunakeun \"tradision populair\", sarta di nagara-nagara Eropa lianna nu ngagunakeun istilah \"volkskunde\" jeung \"fol-liv\" (\"folk life\").\nCiri-ciri Folklor.\nFoklor tangtuna wa\u00e9 b\u00e9da jeung kabudayaan lianna, ku lantaran miboga karakteristik atawa cicir\u00e9n nu tangtu. Numutkeun Danandjaja 1997, ciri-ciri utama folklor nya\u00e9ta:\nFolklor di masarakat Sunda.\nFolklor nu aya dina hirup kumbuh masarakat Sunda sarua jeung folklor di da\u00e9rah lianna nu ngawengku folklor lisan (\"verbal folklore\"), folklor satengah lisan (\"partly folklore\"), jeung foklor lain lisan (\"nonverbal folklore\"). \nFolklor lisan (verbal folklor).\nNumutkeun Rusyana (1976) folklor lisan atawa sastra lisan miboga kalungguhan minangka kabeungharan budaya hususna kabeungharan sastra; minangka modal apr\u00e9siasi sastra lantaran sastra lisan geus bisa ngarahkeun masarakat nepi ka bisa ngapr\u00e9siasi sarta weruh kana ide jeung hal-hal puitik dumasar prakt\u00e9k nu geus jadi tradisi; minangka dasar komunikasi antara nu nyipta jeung masarakat dina harti ciptaan dumasar sastra lisan.\nCarita prosa rahayat.\nMite nya\u00e9ta carita nu miboga kasang tukang sajarah, dipercaya ku masarakat minangka carita nu bener-bener kajadian sarta dianggap suci jeung di jerona loba hal-hal goib. Biasana tokoh dina ieu carita nya\u00e9ta d\u00e9wa-d\u00e9wi.\nLeg\u00e9nda nya\u00e9ta carita rayat bihari nu aya patalina jeung sajarah. Di jerona aya kajadian-kajadian nu dibayangkeun aya dina sajarah. Biasana kajadianana og\u00e9 lain hal nu biasa.\nDong\u00e9ng nya\u00e9ta babad beunang ngar\u00e9ka, babad karangan anu heunteu kajadian saenyana anu mohal jadina. Rusyana n\u00e9t\u00e9lakeun y\u00e9n dina sastra Sunda, dong\u00e9ng bisa dipasing-pasing jadi:\nCarita nu lalakonna manusa nu laku lampahna dianggap miboga mangpaat pikeun hiji kelompok masarakat. Masarakat nganggap tokoh \u00e9ta carita salaku karuhun saperti sesepuh nu geus tilar dunya sarta \u00e9ta sesepuh t\u00e9h dipihurmat. \nCarita nu lalakonna manusa nu sanggeus tilar dunya tuluy robah jadi sato kajajad\u00e9n. \nCarita nu tokoh utamana atawa tokoh lianna ngan saukur mangrupa benda nu dianggap hiji asal-usul ngaran atawa kaayaan. \nDong\u00e9ng nu palaku utamana nya\u00e9ta dedemit atawa siluman. Biasana ieu dedemit t\u00e9h ngahukum manusa nu ngarempak hiji larangan di hiji tempat.\nPuisi rayat.\nSajak atawa puisi rayat nya\u00e9ta kasusastraan rayat nu geus tangtu wangunna, biasana diwangun ku sababaraha kalimah, aya nu dumasar kana mantra, panjang pondokna hiji kecap, alon henteuna tekenan sora, atawa ngan dumasar kana iramana wungkul. \nDina foklor Sunda aya dua wangun puisi Sunda nu bisa disebut arkais nya\u00e9ta ajimantra jeung carita pantun. Istilah ajimantra dicutat tina naskah kuno Sanghyang Siksa Kandang Karesian nu ditulis taun 1518, nu hartina sarua jeung mantra kiwari. Sedengkeun puisi dina carita pantun aya dua nya\u00e9ta rajah jeung nataan. Rajah nya\u00e9ta doa salamet ti juru pantun sam\u00e9m\u00e9h jeung sanggeus bag\u00e9an carita pantun nu disebut nataan. Conto tina puisi rayat nya\u00e9ta pantun, wawacan, jeung jamp\u00e9.\nBasa rayat (\"folkspeech\").\nWangun foklor Indon\u00e9sia nu kaasup kana kelompok basa rayat nya\u00e9ta logat (dial\u00e9k) basa Nusantara, misalna logat basa Jawa ti Indramayu nu kapangruhan ku basa Sunda, logat basa Sunda ti Banten, logat basa Jawa Cirebon, jeung logat basa Cirebon Sunda. \nSalian ti \u00e9ta basa rayat di tatar Sunda og\u00e9 disebut basa wewengkon, misalna wa\u00e9 basa wewengkon Bogor (topo, sod\u00e9t, pelanding, jeung sajabana), basa wewengkon Kuningan (ula, t\u00e9oh, menit, ag\u00e9h, jeung sajaban), basa wewengkon Banten (caw\u00e9n\u00e9, kotok, dia, jeung sajabana) sarta basa-basa wewengkon lianna.\nUngkapan tradisional.\nUngkapan tradisonal ngawengku paribasa, babasan, papatah, jeung pamali.\nPertanyaan tradisional.\nPernyataan tradisional di Indon\u00e9sia leuwih kasohor ku sebutan \"teka-teki\", contona nya\u00e9ta tatarucingan jeung sisindiran.\nNyanyian rayat.\nNyayian rayat nya\u00e9ta salah sahiji \"genre\" atawa wangun foklor nu ngawengku kekecapan jeung laguna, sumebar sacara lisan di antara anggota kol\u00e9ktif nu tangtu, wangunna tradisional sarta loba varianna. Contona nya\u00e9ta kakawihan urang lembur (tok\u00e9cang, eundeuk-eundeukan, ayang-ayagung, prang-pring, bulantok, cing cangkeling, jeung sajabana), kawih gondang, kawih calung, lagu-lagu celempungan, lagu panyawer, lagu pangjamp\u00e9, jeung sajabana.\nFolklor lain lisan (\"nonverbal folklore\").\nFolklor lain lisan bisa dipasing-pasing jadi dua bag\u00e9an nya\u00e9ta folklor materil jeung folklor lain materil. "}
{"id": "33454", "revid": "25926", "url": "https://su.wikipedia.org/wiki?curid=33454", "title": "Andawali", "text": "Andawali; hiji tutuwuhan anu asalna tina kulawarga \"menispermaceae\". Kaasup tangkal nu ngarambat, manjang hirupna, ajeg, jangkungna ngahontal 15 m\u00e9ter, kaambeuna seukeut, ilaharna hirup dina taneuh nu beueus sarta ngandung loba humus, ieu pepelakan liar t\u00e9h ayana di leuweung. Watangna saged\u00e9 ramo cingir, korodok \"(bintil-bintil)\" rapet sarta rasana pait, daunna tunggal, aya gagangan, wangunna kawas jantung atawa rada buleud jiga endog turta tungtungna l\u00e9ncop, panjangna 7\u201312\u00a0cm, rubakna 5\u201310\u00a0cm, kembangna leutik, kelir h\u00e9jo ngora, ngawangun turuy semu, andawali og\u00e9 bisa dipelak ku cara dist\u00e9k. Ieu pepelakan t\u00e9h asalna ti Asia kidul-w\u00e9tan, contona di Indo Cina, Semenanjung Melayu, Filipina sarta Indon\u00e9sia (Jawa, Bali, Ambon). Di Sumatera, andawali t\u00e9h dipikawanoh ku ngaran \"anyar cina\"; disawar\u00e9h Jawa Kulon nyebutna batrawali; di Jawa disebut \"daun manis, brobos krebo, beunghar kucicing, jukut lokot mala, jeung suket gajahan\". Di Kapuloan Maluku disebut \"kolo, goro-goro cina\"; di Cina disebut \"cam cao, ai ye\"; sedengkeun di Sunda disebut \"brotowali\", \"andawali\". \nKhasiat.\nDina tangkal andawali, kulit jeung watang andawali ngandung zat-zat kawas alkaloida sarta damar b\u00e9y\u00e9, boga warna kon\u00e9ng keur akarna ngandung zat berberin sarta kolumbin. Eusi alkaloid berberina kapak\u00e9 pikeun ma\u00e9han bakteri dina tatu. Andawali og\u00e9 m\u00e9r\u00e9 mangpaat pikeun nambahan napsu dahar sarta nurunkeun kadar gula. Zat pait pikroretin bisa ngarangsang gaw\u00e9 urat saraf ku kituna pakakas pernapasan nu gaw\u00e9na kalayan alus sarta leuwih ngabantu patukerna zat, ku kituna bisa nurunkeun panyakit panas. Salian ti \u00e9ta og\u00e9 khasiatna bisa ngubaran rematik, kon\u00e9ngeun, sarta diab\u00e9t\u00e9s. Pepelakan andawali og\u00e9 bisa jadi ubarpanyakit dis\u00e9ntri, bronkitis, kaguguran, utah getih, sarta pendarahan dina usus.\nCara Nyieun Ubar tina Andawali.\nPepelakan andawali (\"Tinospora Crispa\") geus lila dipak\u00e9 ku karuhun bangsa Indon\u00e9sia pikeun ngubaran sagala rupa panyakit. Salah sahijina nya\u00e9ta minangka ubar panyakit diab\u00e9t\u00e9s sarta ngabersihan getih. Pepelakan andawali \u00e9mang cukup beunghar kalayan eusi bahan kimiana anu m\u00e9r\u00e9 mangpaat. Di antarana alkaloid, damar bey\u00e9, pati, glikosida pikroretosid, zat pait pikroretin, harsa, berberin, palmatin, kolumbin, sarta kokulin. Kalayan rupa-rupa eusi kasebut andawali miboga \u00e9f\u00e9k minangka nu ngajaga rasa gering, antipiretik, ngalancarkeun meredian sarta antineoplastik.\nSipat pepelakan ieu tiis jeung rasa pait ku kituna pas pikeun ngobatan gering diab\u00e9t\u00e9s. Dina Ny\u00e9ngharkeun tanaga alatan getih sanggeus ngalahirkeun, cokot 4 potong andawali, kulub dina 6 gelas cai nepi ka ny\u00e9sa 2 gelas, terus diinum. Lakukeun 2 x 1 gelas sapo\u00e9 saacan dahar nepi ka cageur deui.\nDina ngubaran dis\u00e9ntri og\u00e9 bisa ku andawali, carana nya\u00e9ta: andawali dicampur jeung jah\u00e9, dikulub dina 4 gelas cai, nepi ny\u00e9sa 2 gelas. Diinum 3 x 1 gelas sapo\u00e9. Panyakit ayan atawa \u00e9pil\u00e9psi og\u00e9 bisa dicagerkeun ku andawali. Carana: cokot akar andawali sacukupna, 1 rimpang jah\u00e9, saeutik gula, terus kulub dina 4 gelas cai, nepi ny\u00e9sa 2 gelas. Cai kuluban \u00e9ta terus diinum sapo\u00e9 2 x 1 gelas.\nCara Melak Andawali.\nSalaku nu kaasup tangkal ubar, andawali bisa dipelak ku cara st\u00e9k, saperti di handap ieu: "}
{"id": "33455", "revid": "11030", "url": "https://su.wikipedia.org/wiki?curid=33455", "title": "Dodol Garut", "text": "Dodol nya\u00e9ta jawadah nu liket jeung dalit pisan. Dodol Garut mangrupa salah sahiji kadaharan tradisional sarta hiji komoditas nu bisa ngangkat ngaran Garut salaku kabupat\u00e9n produs\u00e9n dodol nu miboga kualitas luhung, alus sarta dodol nu dihasilkeun og\u00e9 kacida loba rupana. Dodol garut og\u00e9 geus kasohor ka mana-mana lantaran rasana nu b\u00e9da jeung dodol nu sarupa ti da\u00e9rah lianna.\nIndustri dodol di Garut mimiti mekar ti taun 1926 ku Ibu Karsinah ngaliwatan pros\u00e9sna nu kawilang basajan pisan nu satuluyna terus mekar nepi ka kiwari. Hal \u00e9ta alatan:\nIeu komoditi gampang pikeun dimekarkeunana ku cara ngar\u00e9ka bahan bakuna nya\u00e9ta ngamangfaatkeun bahan lain saperti waluh, kentang, kacang, gedang, ganas, sirsak jeung r\u00e9a-r\u00e9a deui. Salian ti \u00e9ta, pamar\u00e9ntah da\u00e9rah og\u00e9 milu ancrub dina \"pemasaran\" ngaliwatan pam\u00e9ran-pam\u00e9ran, og\u00e9 ngarop\u00e9a kualitas produk dodol nu geus dipasarkeun.\nCara Nyieun Dodol Garut.\nDina pros\u00e9s nyieun dodol Garut, kabersihan jadi hiji hal nu pangpentingna. Bahan-bahan nu diperlukeun pikeun nyieun dodol di antarana, cipati, gula bodas, gula beureum, ketan jeung uyah. Cara nyieun dodol Garut:\nBahan-bahan nu geus disadiakeun dihijikeun kana kancah sarta dipasak dina seuneu nu sedeng. Dodol nu keur dipasak tong diantepkeun kitu wa\u00e9 bisi tutung handapna sarta jadi kerak. ku lantaran kitu, nalika nyieun dodol urang kudu tuluy ngoc\u00e9k-ngoc\u00e9k \u00e9ta bahan nu geus dihijikeun sangkan ngahasilkeun dodol nu had\u00e9 tur ngeunah. Waktu nu dibutuhkeun pikeun ngagotrokkeun ieu bahan kurang leuwih salila 4 jam. Sanggeus 2 jam, warna dodol robah jadi warna coklat semu kahideung-hideungan. Nalika \u00e9ta og\u00e9 adonan dodol geus ngagolak nandakeun y\u00e9n dodol t\u00e9r\u00e9h asak.\nSanggeus kitu asupkeun panambah rasa saperti coklat, wij\u00e9n, susu, jah\u00e9, moka jeung nu lianna luyu jeung kahayang urang. Tuluy \u00e9ta dodol diasupkeun kana wadah sarta tiiskeun salila sapeuting. Sanggeus tiis, dodol dikeureutan tuluy dibungkus. Dodol siap dipasarkeun.\nDodol Picnic.\nKiwari dodol diproduksi sacara mod\u00e9rn nuturkeun kamekaran jaman. salah sahiji dodol garut nu kasohor nya\u00e9ta dodol m\u00e9r\u00e9 k Picnic. Dodol Picnic diproduksi sacara mod\u00e9rn ku PT Herlina Cipta Pratama di hiji pabrik nu kawilang ged\u00e9 di da\u00e9rah Pasundan Garut. Ieu dodol teu saukur dijual di sakuliah nusantara tapi dijual og\u00e9 ka luar nagri. \nDodol Picnic khas Garut ieu bisa kasohor nepi ka luar nagri alatan tar\u00e9kah jeung usaha Haji Iton, nu miboga pabrik dodol picnic. Dina sajarahna, dodol Picnic kungsi sababaraha kali ganti ngaran jeung bungkus luar (kemasan) alatan pangaruh pasar sarta saingan jeung pihak lianna. Mimiti medal ieu dodol mak\u00e9 m\u00e9r\u00e9 k Halimah. taun 1950 diganti jadi dodol Fatimah. Tuluy taun 1954 ganti deui jadi dodol Purnama. Kitu og\u00e9 jeung bungkus nu dipak\u00e9na ngalaman parobahan, ti mimiti keretas biasa tuluy diganti ku kertas minyak jeung plastic PVC. Tina dodol Purnama ganti deui jadi dodol Herlina, bungkusna mimiti ngagunakeun kertas dupl\u00e9k. Ieu m\u00e9rek Herlina teu lana diganti deui ku dodol Picnic nu dipat\u00e9nkeun tanggal 14 Juli 1959 tug nepi ka kiwari kasohor ka mana-mana."}
{"id": "33456", "revid": "28089", "url": "https://su.wikipedia.org/wiki?curid=33456", "title": "Domba Garut", "text": "Domba Garut nya\u00e9ta salah sahiji jenis domba nu asalna ti da\u00e9rah Garut perenahna ti kacamatan Limbangan nu tuluy sumebar ka sakuliah Jawa Barat og\u00e9 ka sakuliah Nusantara. Tagogna kacida gagah tur pinuh ku wawan\u00e9n tapi katingalina mah kalem. Alatan \u00e9ta og\u00e9, domba Garut lolobana dijadikeun domba adu daripada domba angonan. Domba Garut nu geus ged\u00e9 hargana bisa kana puluhan juta nepi ka ratusan juta lantaran nepi ka kiwari domba Garut masih k\u00e9n\u00e9h jadi domba unggul dibandingkeun domba lianna . Domba nu kasohor ku masarakat ku sebutan domba Garut ieu, katelah og\u00e9 ku sebutan domba Priangan.\nSajarah.\nDomba Garut nu dina basa Lat\u00e9nna disebut \"ovis aries\" mangrupa campuran antara domba lokal jeung domba jenis \"capstaad\" ti Afrika Selatan sarta domba \"merino\" ti Australia. Domba capstaad leuwih ti heula aya di Garut sedengkeun domba merino didatangkeun ka Garut dina abad ka-19. Tina tilu jinis domba \u00e9ta ngalahirkeun vari\u00e9tas anyar nu disebut domba Garut. \nDa\u00e9rah-da\u00e9rah nu kasohor jadi sentra domba Garut nya\u00e9ta Banyuresmi, Wanaraja, Singajaya, Banjarwangi, jeung Bungbulang. Sanajan kitu dina kanyataanana, kiwari domba Garut og\u00e9 loba di da\u00e9rah lain. Nalika aya acara adu domba atawa pasanggiri domba hias, nu jadi jawara t\u00e9h domba Garut nu dipiara di luar da\u00e9rah. Nepi ka taun 1999 wa\u00e9, tina 329.975 populasi domba nu aya ngan 30% nu mangrupa domba Garut sedengkeun domba Garut unggul lolobana mah aya di da\u00e9rah Bogor, Bandung, jeung Sukabumi.\nSeni kaparigelan.\nIeu pasanggiri mangrupa tempat kumpulna jalma-jalma nu miboga minat leuwih kana domba, ti mimiti nu boga domba, nu ngurusna, tokoh domba Garut sarta paguyuban organisasi profesi nu dihimpun dina HPDKI (Himpunan Peternak Domba Kambing Indonesia). \nMiara domba Garut minangka domba nu parigel (domba laga) geus lila dilakukeun ku masarakat Garut. Biasana nu boga \u00e9ta domba disebut juragan. Nu miara domba Garut kudu miboga jiwa seni nu husus sarta bisa akrab jeung \u00e9ta domba. Loba tar\u00e9kah nu dilakukeun ku para pamilik jeung nu ngurus domba sangkan bisa ngahasilkeun domba nu unggul, lantaran ieu patalina jeung harga jual domba \u00e9ta sorangan.\nLantaran miara domba Garut asup kana bag\u00e9an miara seni, aya kabungah ti diri pamilik domba nalika domba man\u00e9hna nu tandang di lapang mintonkeun hiji kaparigelan saluyu jeung wirahma ketukan kendang.\nDina seni kaparigelan domba Garut ieu diaj\u00e9n ku sawatara jalma di antarana:\nDomba garut minangka domba laga ngawengku sababaraha kelas di antarana:\nAya og\u00e9 nu disebut kelas pasangan nya\u00e9ta kelas dumasar sasaruaan cicir\u00e9n nu husus. Kelas pasangan diayakeun pikeun domba nu mibanda ciri nu sarua, misalna wa\u00e9 tina warna bulu, wangun tandukna, beuratna, jangkungna, jeung r\u00e9a-r\u00e9a deui."}
{"id": "33457", "revid": "6044", "url": "https://su.wikipedia.org/wiki?curid=33457", "title": "Batik Tulis Garutan", "text": "Kagiatan jeung usaha dina widang pembatikan di Garut mangrupa warisan ti karuhun nu lumangsung turun temurun sarta geus mekar lila sam\u00e9m\u00e9h merd\u00e9ka. Dina taun 1945 Batik Garut beuki sohor ku sebutan Batik Tulis Garutan nu ngalaman kajugalaanana antara taun 1967-1985 nu ngawengku 126 unit usaha.\nDina mekarkeun Batik Tulis Garutan, hasil produksi Garutan ngalaman turun. Hal ieu alatan ku beuki melesatna batik printing, kurangna kahayang \u201c generasi penerus\u201d dina usaha batik tulis, sarta kurangna bahan jeung modal/waragad og\u00e9 kurangna cara/ strat\u00e9gi dina masarkeunana.\nBatik Garutan umumna digunakeun pikeun ka\u00e9n sinjang, tapi bias og\u00e9 dipak\u00e9 pikeun nyumponan kabutuhan sandang liana. Wentuk Motif Batik Garutan ngagambarkeun ciri tina kahirupan sosial budaya, falsafah hirup sarta adat istiadat urang sunda. Sababaraha wujud Batik Garut sacara Visual bisa digambarkeun ngaliwatan motif jeung warnana. .\nDumasar kana pamikir jeung ide kaciptana batik garutan, motif-motif nu digambar wentukna g\u00e9om\u00e9trik nu \nngagambarkeun minangka ciri has rupaning pama\u00e9sna. Wentuk-wentuk liana tina motif Batik Garut di antarana flora jeung fauna. Wentuk g\u00e9om\u00e9trik umumna ngajugjug kan garis diagonal, wentuk kawung atawa belah ketupat. lolobana warnana gading dipapa\u00e9s ku warna nu leuwih kolot atawa kontras liana nu mangrupa karakteristik has batik garutan. \nKiwari pengolahan batik garutan puseurna aya di Garut kota. Kapasitan produksi pertauna rata-rata 1.296 potong."}
{"id": "33459", "revid": "11449", "url": "https://su.wikipedia.org/wiki?curid=33459", "title": "Buntiris", "text": "Buntiris; Basa Indon\u00e9sia \"(Cocorbebek)\" \"Kalanchoe pinnata Pers.\" kalebet kana kulawarga Crassulanceae nya\u00e9ta salah sahiji tutuwuhan ubar.\nJangkung tangkal buntiris dugi 0,3 - 2 m\u00e9ter. Tutuwuhan buntiris aslina ti nagara Madagaskar. Ieu tutuwuhan biasana hirup di alam tropis, buntiris og\u00e9 kat\u00e9lah ku masarakat pikeun ubar alternatif, sabab buntiris ngandung magnesium malat."}
{"id": "33461", "revid": "25926", "url": "https://su.wikipedia.org/wiki?curid=33461", "title": "Abdas", "text": "Abdas disawang tina jihat \u00e9timologis (Arab: \u0627\u0644\u0648\u0636\u0648\u0621 al-wu\u016b (\"ku w\u0101wu nu dhammah\") mangrupa ngaran kecap tindakan. wadh\u016b (\"ku w\u0101wu nu fathah\") mangrupa ngaran pikeun tujuan nu dimaksud kana tindakanana, Persian: \"\u0622\u0628\u062f\u0633\u062a\" \u0101bdast, Turkish: abdest, Urdu: \u0648\u0638\u0648 waz\u016b). Numutkeun jihat istilah mibanda dua harti. Nu kahiji bersih, bersih tina sagala hadas leutik atawa najis nu ngabalukarkeun kana teu sahna ibadah nu dilakonan ku urang. Nu kadua \u00e9ndah, \u00e9ndah saluyu kana enas-enas nu aya dina syariat Islam, nya\u00e9ta nutup aurat. Disawang tina unsur syara' hartina ngabersihkeun awak atawa anggahota awak tina hadas leutik misalna jiga ka cipratan ku ciompol, boh dihaja atawa teu dihaja. Par\u00e9ntah abdas dibarengan ku ayana par\u00e9ntah ngalaksanakeun solat, nu matak abdas jadi syarat sahna ibadah solat.Allah SWT. negeskeun dina Al-Quran surat Al Ma'idah ayat ka-6 nu hartina \"Hey jalma-jalma nu ariman! Lamun maran\u00e9h r\u00e9k ngerjakeun solat mangka kumbah baeunget maran\u00e9h, jeung leungen maran\u00e9h nepi ka siku, jeung baseuhan sirah maran\u00e9h, jeung kumbah suku maran\u00e9h nepi ka mumuncangan, jeung di mana maran\u00e9h junub mangka kudu mandi(Al-Maidah:6)\".\nLeuwih ti \u00e9ta Rosululloh SAW. ngawuwuhan dina sawatara hadist soheh nu diriwayatkeun ku Bukhori jeung Muslim di antarana wa\u00e9 ngeunaan jalma nu sok abdas, dina po\u00e9 kiamah bakal sing marahmay.\n(\u0625\u0650\u0646\u064e\u0651 \u0623\u064f\u0645\u064e\u0651\u062a\u0650\u0649 \u064a\u064e\u062f\u0652\u0639\u064f\u0648\u0652\u0646\u064e \u064a\u064e\u0648\u0652\u0645\u064e \u0627\u0644\u0652\u0642\u0650\u064a\u064e\u0627 \u0645\u064e\u0629\u0650 \u063a\u064f\u0631\u064c\u0651\u0627 \u0645\u064f\u062d\u064e\u062c\u064e\u0651\u0644\u0650\u064a\u0652\u0646\u064e \u0645\u064e\u0646\u0652 \u0622 \u062b\u064e\u0627\u0631\u0650 \u0627\u0644\u0652\u0648\u064f\u0636\u064f\u0624 \u0641\u064e\u0645\u064e\u0646\u0650 \u0627\u0633\u0652\u062a\u064e\u0637\u064e\u0627\u0639\u064e \u0645\u0650\u0646\u0652\u0643\u064f\u0645\u0652 \u0623\u064e\u0646\u0652 \u064a\u064f\u0637\u0650\u064a\u0652\u0644\u064e \u063a\u064f\u0631\u064e\u0651 \u062a\u064e\u0647\u064f \u0641\u064e\u0644\u0652\u064a\u064e\u0641\u0652\u0639\u0644\u0652 (\u0631\u0648\u0627\u0647 \u0627\u0644\u0628\u062e\u0627\u0631\u0649 \u0645\u0633\u0644\u0645\n\"Satemena ummat kaula (ummat Islam) bakal digero-gero dina po\u00e9 kiamah kalayan rarai nu marahmay tina patilasan abdasna. Sing saha jalma diantara maran\u00e9h nu bisa sumeringah (dina abdasna) pikeun salawasna, mangka p\u00e9k laksanakeun. (HR. Bukhari-Muslim)\"\nDina hadist s\u00e9jen aya katerangan nu nyebutkeunn, y\u00e9n abdas t\u00e9h bisa mupus dosa jeung sagala kagor\u00e9ngan.\n (\u0645\u064e\u0646\u0652 \u062a\u064e\u0648\u064e\u0636\u064e\u0651\u0623\u064e \u0641\u064e\u0623\u064e\u062d\u0652\u0633\u064e\u0646\u064e \u0627\u0644\u0652\u0648\u064f\u0636\u064f\u0648\u0652\u0621\u064e \u062e\u064e\u0631\u064e\u062c\u064e\u062a\u0652 \u062e\u064e\u0637\u064e\u0627\u064a\u064e\u0627\u0647\u064f \u062d\u064e\u062a\u064e\u0651\u0649 \u062a\u064e\u062e\u0652\u0631\u064f\u062c\u064e \u0645\u0650\u0646\u0652 \u062a\u064e\u062d\u0652\u062a\u0650 \u0623\u064e\u0638\u0652\u0641\u064e\u0627\u0631\u0650\u0647\u0650 (\u0631\u0648\u0627\u0647 \u0645\u0633\u0644\u0645 \n\"Sing saha jalma nu abdas kalayan saalus-alusna, mangka bakal leungit kagor\u00e9ngan-kagor\u00e9nganana katut dosana nu laleutik nu aya di jero kuku-kukuna. (HR. Muslim)\"\nAbdas salian ti sarat pikeun ngalaksanakeun ibadah og\u00e9 jadi ubar atawa tamba gering. Rosululloh r\u00e9a maparin umatna ku \u00e9lmu pangaweruh, salah sahijina ngeunaan tar\u00e9kah pikeun ngubaran sajabaning panyakit. Tar\u00e9kah nu ku Rosululloh diajarkeun t\u00e9h nya\u00e9ta ku cara abdas. Katerangan ieu sumebar ku ayana hadis riwayat ngeunaan jelema lolong nu m\u00e9nta tulung ka Rosululloh sangkan ngubaran panona nu teu bisa nempo. Rosululloh tuluy ngajarkeun du'a ka \u00e9ta jalma, ngan Rosululloh teu nitah maca \u00e9ta du'a, Rosululloh mung nitah sangkan \u00e9ta jalma ngaimimitian ku abdas. Hartina abdas minangka bubuka pikeun ngubaran sagalarupa panyakit.\nFardhu Abdas.\nNiat.\nNiat ieu dilakonan nalika ngumbah pameunteu kalawan ngucap nu di handap ieu bari jeung ngedalkeun hartina dina hat\u00e9 .\n \u0646\u064e\u0648\u064e\u064a\u0652\u062a\u064f \u0627\u0644\u0652\u0648\u064f\u0636\u064f\u0624\u064e \u0644\u0650\u0631\u064e\u0641\u0652\u0639\u0650 \u0627\u0644\u0652\u062d\u064e\u062f\u064e\u062b\u0650 \u0627\u0644\u0652\u0627\u064e\u0635\u0652\u063a\u064e\u0631\u0650 \u0641\u064e\u0631\u0652\u0636\u064b\u0627 \u0644\u0650\u0644\u0670\u0647\u0650 \u062a\u064e\u0639\u064e\u0627\u0644\u0670\u0649 \n\"Niat kaula abdas ngaleungitkeun hadas leutik fardhu lillahita'ala\".\nJeung nalika ngumbah niat urang kudu panceg pikeun ngaleungitkeun hadas, atawa niat pikeun ngalakonan hiji hal nu miboga sarat abdas (contona abdas pikeun solat), atawa niat susuci tina hadas, jadi upamana urang teu boga niat kitu, abdasna teu sah. Bakat ku pentingna niat, Islam m\u00e9r\u00e9 nahkeun tatapakanana dina hadist arba'in no hiji, di mana niat t\u00e9h mangrupa sarat nu pangpentingna dina sarupaning kagiatan hirup manusa, salah sahijina Rosululloh negeskeun dina sempalan hadist nu diriwayatkeun ku Abu Hafsh Umar bin al-Khatab.\n \u0625\u0650\u0646 \u0645\u064e\u0627 \u0627\u0644\u0652\u0623\u064e\u0639\u0652\u0645\u064e\u0627\u0644\u064f \u0628\u0650\u0627\u0644\u0646\u064c\u0650\u064a\u064e\u0627\u062a\u0650 \n\"sagala rupa nu digaw\u00e9 ku urang gumantung niatna\".\nJadi niat t\u00e9h sarat fardhu abdas nu dina enas-enasna mah mangrupa sarat ditarima henteuna amal nu dipigaw\u00e9 ku urang. Gurat badag dina niat t\u00e9h nya\u00e9ta di mana urang niat \"lilllahi ta'ala\", mangka niat urang bakal ngadatangkeun ganjaran, nu matak saurang mukmin dipaparin ganjaran dumasar kana niatna. Hak\u00e9kat niat numutkeun syara' nya\u00e9ta boga maksud bari dibarengan ku digaw\u00e9na, upama teu dibarengan jeung digaw\u00e9na mangka disebut \"'azam\".\nNgumbah Pameunteu Tilu kali.\nNgumbah pameunteu tilu kali, disimeuhkeun ti mimiti jadina buuk nepi ka handapeun dago, tuluy nepi ka ngusap ceuli beulah k\u00e9nca nepi ka katuhu. Du'a nalika ngumbah pameunteu sabada niat nya\u00e9ta\n \u0627\u0644\u0644\u064c\u0670\u0647\u064f\u0645\u064c\u064e \u0628\u064e\u064a\u064c\u0650\u0636\u0652 \u0648\u064e\u062c\u0652\u0647\u0650\u064a\u0652 \u064a\u064e\u0648\u0652\u0645\u064e \u062a\u064e\u0628\u0652\u064a\u064e\u0636\u064c\u064f \u0648\u064f\u062c\u064f\u0648\u0652\u0647\u064f\u064f \u0648\u064e \u064a\u064e\u0648\u0652\u0645\u064e \u062a\u064e\u0633\u0652\u0648\u064e\u062f\u064c\u064f \u0648\u064f\u062c\u064f\u0648\u0652\u0647\u064f\u064f \n\"Ya Allah, jadikeun pameunteu abdi bodas bengras nalika po\u00e9 di mana aya pameunteu nu bodas bengras jeung di mana aya pameunteu hideung cakueum\".\nSalian ti du'a \u00e9ta, Rosululloh ngawuwuhan hadits nu aya dina kumpulan hadits \"Riy\u0101dash-Sh\u0101lih\u012bn II:141\" nu hartina \"...Lamun ngumbah pameunteu, man\u00e9hna ningali sakab\u00e9h dosana kaluar babarengan jeung nyakclakna cai...(HR Muslim)\"\nNgumbah Dua Leungeun nepi ka Siku Tilu kali.\nNgumbah dua leungeun nepi ka siku tilu kali. Fungsina pikeun ngabersihkeun kokotor nu aya dina sela-sela leungeun jeung sela-sela kuku nu bisa ngahalangan cai nepi ka \u00e9ta sela-sela kuku jeung sela-sela leungeun. Du'a nalika ngumbah leungeun nya\u00e9ta:\n \u0627\u064e\u0644\u0644\u064c\u0670\u0647\u064f\u0645\u064c\u064e \u0644\u064e\u0627 \u062a\u064f\u0639\u0652\u0637\u0650\u0646\u0650\u064a\u0652 \u0643\u0650\u062a\u064e\u0627\u0628\u0650\u064a\u0652 \u0628\u0650\u0634\u0650\u0645\u064e\u0627\u0644\u0650\u064a\u0652 \n\"Ya Allah, ulah maparinan ka kami catetan amal ngaliwatan panangan k\u00e9nca kami\".\nSalian ti du'a \u00e9ta, Rosululloh ngawuwuhan hadits nu aya dina kumpulan hadits \"Riy\u0101dash-Sh\u0101lih\u012bn II:141\" nu hartina \"Lamun man\u00e9hna ngumbah dua leungeuna, dosa-dosa nu pernah dilakonan ku leungeuna bakal kaluar babarengan jeung nyakclakna cai\".\nNgusap Sabag\u00e9an tina Hulu atawa Buuk.\nNgusap sabag\u00e9an tina hulu atawa buuk. Sunatna mah ngusap sakab\u00e9hna, sakumaha dicontoan ku Rosululloh saw. dina hadits riwayat Jam\u0101'ah nu dicutat dina kitab Nail al-Authar I:225 nu hartina \"Anjeuna (Rosululloh) mimiti ngusapkeun dua panagana ti bagian hareup mastaka nepi ka punduk, tuluy dibalikeun deui nepi ka bagian tempt anjeuna ngamimitian. (HR Jam\u0101'ah)\". Du'a sam\u00e9m\u00e9h ngusap mastaka nya\u00e9ta\n \u0627\u064e\u0644\u0644\u064c\u0670\u0647\u064f\u0645\u064c\u064e \u062d\u064e\u0631\u064c\u0650\u0645\u0652 \u0634\u064e\u0639\u0652\u0631\u0650\u064a\u0652 \u0648\u064e \u0628\u064e\u0634\u064e\u0631\u0650\u064a\u0652 \u0639\u064e\u0644\u064e\u0649 \u0627\u0644\u0646\u064c\u064e\u0627\u0631\u0650 \u0648\u064e \u0627\u064e\u0638\u0650\u0644\u064c\u064e\u0646\u0650\u064a\u0652 \u062a\u064e\u062d\u0652\u062a\u064e \u0639\u064e\u0631\u0652\u0634\u0650\u0643\u064e \u064a\u064e\u0648\u0652\u0645\u064e \u0644\u064e\u0627 \u0638\u0650\u0644\u064c\u064e \u0627\u0650\u0644\u064e\u0651\u0627 \u0638\u0650\u0644\u064c\u064f\u0643\u064e \n\"Ya Allah, haramkeun buuk jeung kulit kami tina seuneu naraka, sarta tangtayungan kami di handap 'Arasy anjeun dina po\u00e9 nu taya panangtayungan salian ti panangtayungan anjeun (po\u00e9 Kiamat)\".\nNgumbah Dua Suku nepi ka Mumuncangan.\nNgumbah dua suku nepi ka mumuncangan. Leuwih nyunat upama ngumbah sela-sela ramo sukuna dikosokan ku cingir belah k\u00e9nca ti mimiti suku belah katuhu nepi ka belah k\u00e9nca.Du'a nalika ngumbah suku nya\u00e9ta\n \u0627\u064e\u0644\u0644\u064c\u0670\u0647\u064f\u0645\u064c\u064e \u062b\u064e\u0628\u064c\u0650\u062a\u0652 \u0642\u064e\u062f\u064e\u0645\u0650\u064a\u0652 \u0639\u064e\u0644\u064e\u0649 \u0627\u0644\u0635\u064c\u0650\u0631\u064e\u0627\u0637\u064e \n\"Ya Allah,pancegkeun suku kami di luhur sir\u0101th.\"\nTartib.\nTartib, mangheulakeun nu kudu di tiheulakeun jeung nungtungan nu kudu ditungtungkeun. heulakeun nu katuhu ti batan nu k\u00e9nca. Sakab\u00e9h kudu dilakonan kalayan tinurut.\nDo'a-do'a dina Abdas.\nDo'a-do'a nu aya pikeun jadi babacaan nalika abdas, henteu hiji-hiji acan ngarujuk kana hadits Nabi saw. Do'a-do'a kasebut sumberna ti para ulama salaf kalayan versi nu mangrupa-rupa. Anapon kitu, para ulama sapamadegan y\u00e9n maca du'a-du'a kasebut nya\u00e9ta sunnah. \u00c9ta diterangkeun og\u00e9 ku Imam Nawaw\u012b dina kitab \"al-Adzk\u0101r\".\nDu'a kekemu.\n \u0627\u064e\u0644\u0644\u0651\u0670\u0647\u064f\u0645\u064e\u0651 \u0627\u0633\u0652\u0642\u0650\u0646\u0650\u064a\u0652 \u0645\u0650\u0646\u0652 \u062d\u064e\u0648\u0652\u0636\u0650 \u0646\u064e\u0628\u0650\u064a\u0650\u0651\u0643\u064e \u0635\u064e\u0644\u064e\u0651\u0649 \u0627\u0644\u0644\u0647\u064f \u0639\u064e\u0644\u064e\u064a\u0652\u0647\u0650 \u0648\u064e \u0633\u064e\u0644\u064e\u0651\u0645\u064e \u0643\u064e\u0623\u0652\u0633\u064b\u0627 \u0644\u064e\u0627 \u0627\u064e\u0638\u0652\u0644\u064e\u0645\u064e\u0623\u064f \u0628\u064e\u0639\u0652\u062f\u064e\u0647\u064f \u0627\u064e\u0628\u064e\u062f\u064b\u0627 \n\"Ya Allah, paparinan cai leueut ka kami tina leuwi Nabi anjeun saw. nu sagelasna kami bakal moal haus deui salawasna\"\nDu'a ngingsreuk (istinsy\u0101q).\n \u0627\u064e\u0644\u0644\u0651\u0670\u0647\u064f\u0645\u064e\u0651 \u0644\u064e\u0627 \u062a\u064e\u062d\u0652\u0631\u0650\u0645\u0652\u0646\u0650\u064a\u0652 \u0631\u064e\u0627\u0626\u0650\u062d\u064e\u0629\u064f \u0646\u064e\u0639\u0650\u064a\u0652\u0645\u0650\u0643\u064e \u0648\u064e \u062c\u064e\u0646\u064e\u0651\u0627\u062a\u0650\u0643\u064e \n\"Ya Allah, tong anjeun haramkeun kami ngambeu seungitna nikmat jeung Surga anjeun\"\nDu'a ngumbah ceuli.\n \u0627\u064e\u0644\u0644\u0651\u0670\u0647\u064f\u0645\u064e\u0651 \u0627\u062c\u0652\u0639\u064e\u0644\u0652\u0646\u0650\u064a\u0652 \u0645\u0650\u0646\u064e \u0627\u0644\u064e\u0651\u0630\u0650\u064a\u0652\u0646\u064e \u064a\u064e\u0633\u0652\u062a\u064e\u0645\u0650\u0639\u0648\u0652\u0646\u064e \u0627\u0644\u0652\u0642\u064e\u0648\u0652\u0644\u064e \n\"Ya Allah, jadikeun kami sabag\u00e9an tina jalma-jalma nu mirengkeun piwuruk\""}
{"id": "33462", "revid": "6044", "url": "https://su.wikipedia.org/wiki?curid=33462", "title": "T\u00e9ngkor", "text": "T\u00e9ngkor salah sahiji t\u00e9knologi kemasan urang Sunda ngagunakeun daun cau pikeun mungkus dahareun boh atah boh asak saperti rujak uleg, sangray suuk, jeung sajabana. Carana daun cau nu sedeng kolotna, ditilepkeun ngawangun aseupan. Kadaharan diasupkeun ka jerona. Aya anu tuluy dibunikeun, ditutup ku s\u00e9sa daun, aya anu diantep bolongor. ka dieunakeun t\u00e9ngkor sok dijieun tina bungkus sangu buatan pabrik."}
{"id": "33463", "revid": "15233", "url": "https://su.wikipedia.org/wiki?curid=33463", "title": "Sangray", "text": "Sangray salah sahiji cara ngolah dahareun urang Sunda, ngagor\u00e9ng teu mak\u00e9 minyak. Dahareun diasupkeun kana kat\u00e9l ditagogkeun luhureun hawu atawa kompor. Dikurah-kor\u00e9h mak\u00e9 cocol\u00e9k sangkan asakna rata. Anu biasa disangray nya\u00e9ta kakacangan saperti suuk, jaat, roay; asin teri, jeung lianna."}
{"id": "33464", "revid": "5317", "url": "https://su.wikipedia.org/wiki?curid=33464", "title": "Adat ngurus orok", "text": "Adat ngurus orok ilaharna ku paraji salila 40 po\u00e9 nalika utun atawa inji kaluar tina beuteung indungna, tuluy \u00e9ta orok t\u00e9h ditangkarakeun anu asal posisina nangkub sanggeus kitu orok t\u00e9h di teundeun dina nyiru tuluy di tutupan ku samping (tina beuheung nepi ka sukuna). Sanggeus kitu paraji tatahar ngurus indung \u00e9ta orok (Adat Ngaraksa Nu Ngajuru). Di tuluykeun kana ngurus orok, samping anu tadi di pak\u00e9 nutupan t\u00e9h dibuka tuluy paraji ngaracek bali jeung ngurut \u00e9ta tali ari-ari, sabeulahna bagianana diurut kana arah beuteung \u00e9ta orok jeung sabeulah deui kana arah bali. Sanggeus kitu \u00e9ta ari-ari t\u00e9h di talian ku bola tilu kali beungkeutan. Beungkeutan kahiji jarakna 2 ramo tina beuteung orok, beungkeutan kadua jarakna 2 ramo tina beungkeutan nu kahiji, beungkeutan katilu, 3 ramo tina beungkeutan nu kadua jeung. Sanggeus kitu mak\u00e9 landasan kon\u00e9ng temen jeung duit r\u00e9c\u00e9h di handapna, tali ari-ari nu tadi di teukteuk ku hinis. Bagian anu di teukteuk nya\u00e9ta antara bagian anu kadua jeung nu katilu. Duit anu dijadikeun landasan nya\u00e9ta duit ringgit atawa duit emas. \"Landasan\" \u00e9ta miboga udagan sangkan \u00e9ta orok ka hareupna bakal jadi budak ged\u00e9 milik jeung s\u00e9hat. \nSanggeus tali ari-ari diteukteuk, \u00e9ta orok dimandian ku cai haneut kuku. Sanggeus b\u00e9r\u00e9s \u00e9ta orok di teundeun dina palupuh tuluy ditenjrag nya\u00e9ta suku paraji t\u00e9h digentakan tilu kali di luhur palupuh, mimiti di belah luhur pas mastaka, kadua di belah katuhu, kadilu di belah k\u00e9nca. Lamun imahna lain panggung biasana lain di tenjrag tapi digebrag, carana numbuk-numbukeun alu kana pangrih lobana tilu kali. Najan b\u00e9da tapi tujuana mah sarua sangkan \u00e9ta orok t\u00e9h teu jadi budak anu reuwasa. Saeuncan ditenjrak atawa digebrag paraji osok macakeun runtuyan po\u00e9, tapi anu mimiti disebut po\u00e9 kalahiran \u00e9ta orok tuluy ngurut tina po\u00e9 kalahiran orok contona orok t\u00e9h lahir po\u00e9 Ahad jadi paraji macakeuna Ahad, Senen, Salasa, Rebo, Kemis, Juma\u2019ah, Sabtu anu di barengan ku jamp\u00e9.\nSanggeus kitu \u00e9ta orok dibalur ku kon\u00e9ng anu geus di r\u00e9ndos, tujuana sangkan \u00e9ta orok kulitna lemes. Sanggeus kitu diteundeun deui dina nyiru bari di salimutan. Tuluy di adzanan di Beulah katuhu jeung qomat di Beulah k\u00e9nca. Tuluy paraji mawa \u00e9ta orok ka hareupeun hawu, tuluy mawa wadah tarasi, tuluy \u00e9ta orok diparancahan ku kekecapan jiga kieu \u201cUtun (lamun lalaki) Inji (lamun aw\u00e9w\u00e9) mangka ati-ati!ceuli ulah sad\u00e9ng\u00e9-d\u00e9ng\u00e9naari lain d\u00e9ng\u00e9unana, pamon ulah sok sat\u00e9njo-t\u00e9njona, ari lain t\u00e9njoeunana, irung ulah saambu-ambeuna ari lain ambueunana, sungut ulah saomong-omongna ari lain omongkeunana, suku ulah satincak-tincakeunana ari lain tincakeunana, leungeun ulah sok sacokot-cokotna ari lain cokoteunana.\u201d \nTuluy leungeun orok diasupkeun kana wadah tarasi, sanggeus paraji macakeun deui mantra-mantra, tuluy \u00e9ta orok di bawa deui ka tempat anu tadi, tuluy halis \u00e9ta orok di balur ku sasihung bawang bodas, maksudna sangkan halisna alus melengkung lir bawang bodas. Dina bahamna ditendeun gula atawa dibalur ku madu, sangkan \u00e9ta orok t\u00e9h amis budi. Sanggeus kitu biwirna di balur ku bawang beureum sangkan alus seurina, Tungtungna \u00e9ta biwir orok t\u00e9h dirapetkeun ku tapok jamb\u00e9 atawa cupat jamb\u00e9 maksudna sangkan biwirna teu jeubew. Sanggeus kitu dipak\u00e9 keun tameuh atawa gurita, sanggeus tali pusar diobatan ku kon\u00e9ng tuluy dibedong jeung mastakana di kerudungi ku daun taleus hideung sangkan mastakana teu benjol.\nSanggeus kitu mah \u00e9ta orok t\u00e9h di gol\u00e9rkeun deukeut indungna, sedengkeun deukeut mastakana disimpen aseupan butut di tonggengkeun jeung di cor\u00e9tan ku apu seupah sedengkeun di unggal sisi \u00e9ta orok t\u00e9h ditendeunan 2 bebegig anu dijieun tina sapu, anu hiji disebut Aki Maranak jeung hiji deui Nini Maranak. Tuluy dina piring aya puncak manik, endog hayam hiji, uyah guluntungan, cab\u00e9. Tuluy aya kanjut kundang, bar\u00e9ra, kisi, jeung peso. Di belah tungtung suku orok di teundeun dammar. Unggal po\u00e9, isuk-isuk jeung sore orok dimandian ku cai haneut, tuluy dibalur ku kon\u00e9ng anu geus di rendos nepika lemes. Sedengkeun bujalna dibalur ku mehong sangkan s\u00e9sa tali ari-ari anu masih rapet t\u00e9r\u00e9h garing. Lamun bujal \u00e9ta leupas, mangka diayakeun salametan anu disebut puput puser ilaharna mah di antara 4 atawa 5 po\u00e9 ti mimiti lahir. \nNalika katujuh po\u00e9na diayakeun salametan anu disebut nurunkeun, nya\u00e9ta mawa orok ka luar imah ku upacara halaman. Dina 10 atawa 15 po\u00e9, orok dimandikeun ku cai anu ditendeun tol\u00e9ngkar anu dibeuleum sam\u00e9m\u00e9hna jeung daun bacang jeung kalakay daun cangkring, maksudna sangkan \nngaleungitkeun bulu hiang orok anu jadi ti mimit lahir.\n--catetan--"}
{"id": "33465", "revid": "3", "url": "https://su.wikipedia.org/wiki?curid=33465", "title": "Lauk Cupang", "text": ""}
{"id": "33466", "revid": "25926", "url": "https://su.wikipedia.org/wiki?curid=33466", "title": "Seni tari", "text": "Seni Tari, Igel nya\u00e9ta \u00e9kspresi jiwa nu di\u00e9br\u00e9hkeun ku wangun-wangun gerak ritmis nu \u00e9ndah. Seni tari mangrupa gerakan nu \u00e9ndah sarta boga wirahma nu boga dua unsur penting nya\u00e9ta gerak jeung wirahma. Gerak nya\u00e9ta gejala prim\u00e9r sarta wangun nu spontan dina kahayang jiwa. Sedengkeun wirahama nya\u00e9ta sora nu kaatur nu milu gerak kasebut.\nMacem atawa Sipat Seni Tari.\nSeni tari digolongkeun jadi opat golongan, nya\u00e9ta:\nRagem Tari Mancanegara.\nAsia.\nTari nu mekar di India jeung sababaraha nagara Asia nu s\u00e9j\u00e9na nya\u00e9ta Tari Odissi.\nTari ieu kabagi jadi sababaraha bag\u00e9an jeung biasana dilakukeun ku aw\u00e9w\u00e9 di pelataran kuil. Samentara \u00e9ta di Mongolia aya tari Bielgee (tari awak). Tari ieu kawas pantomim, Nu ngigelna mintonkeun adegan sapopo\u00e9 nu ngumbara, saperti merah sapi, masak, sarta moro. Di wilayah Jepang diwanoh f\u00e9stival O-bon waktu masarakatna Jepang m\u00e9r\u00e9 hormat ka karuhun nu geus maot. Sedengkeun di Korea loba pisan ragem tarian, sabag\u00e9an ged\u00e9na mangrupa gerak ngadalikeun awak bag\u00e9an luhur. Nu ngigel biasana aw\u00e9w\u00e9 jeung biasana mak\u00e9 han bok (pak\u00e9an tradisi Kor\u00e9a) sarta mak kar\u00e9mbong di leungeunna, Salah sahiji tarian Kor\u00e9a nu kasohor nya\u00e9ta Tari Kipas.\nEropa, Am\u00e9rika, Australia.\nTari ieu sipatna sosial jeung mibanda aj\u00e9n seni anu basajan. Tari tradisional biasana dipirig ku pakakas musik nu tradisional saperti kendang, suling, jsb. Conto tarina nya\u00e9ta Minu\u00e9t ti Prancis, Waltz ti Jerman, Mazurka ti Polandia, jeung tari hujan ti Amerika Serikat.\nBal\u00e9t nya\u00e9ta ragem tari nu lahir di Prancis di jaman Raja Louis XVI, anu terus mekar ampir di sakumna dunya. Bal\u00e9t atau ba'la asalna ti basa Italy (\"ballar\u00e9\") nu hartina ngigel t\u00e9a. Bal\u00e9t nya\u00e9ta tarian ku tradisi, t\u00e9hnik, jeung wangun gerakan nu boga ciri mandiri, jeung b\u00e9da jeung wangun gerakan t\u00e9ater s\u00e9j\u00e9na.\nDansa kagolong tari nu pasangan atawa jumplukan. Nepi abad ka-19 dansa diragakeun sacara jumplukan, saterusna lahir wangun dansa/tari waltz salaku tari nu pasangan nu dilakukeun ku dua urang (aw\u00e9w\u00e9 jeung lalaki). Dansa aya dua macem, di antarana dansa rohangan p\u00e9sta jeung dansa mod\u00e9rn. \nSalsa nya\u00e9ta salah sahiji tarian Latin nu jadi inspirasi tarian di dunya. Tari Salsa dipirig ku musik Salsa nu asalna ti Son Kuba. Musik Saslsa mangrupa gabungan antara musik tradisional Afrika, Kuba, sarta wirahma Am\u00e9rika Latin.\nTari tap dicokot tina sora ketukan atawa gentakan nu asalna tina piringan logam leutik nu ayana dina sapatu nu nari dina luhur lant\u00e9 nu tarik.\nTari Kontemporer nya\u00e9ta hiji tarian nu mekar di jaman kiwari, gerakan-gerakanna diciptakeun ku sel\u00e9ra jaman kiwari. Contona gerakan nu ngaliuk-liuk bag\u00e9an tutuwuhan nu katiup angin, salaku gambaran kahirupan manusa jaman kiwari nu keur kauji ku masalah hirup sarta \u00e9konomi.\nDaptar Tari Nusantara.\nTari Saman biasana dimimitian kalayan salam bubuka ti sy\u00e9kh (pemuka adat atawa lulugu ti tari Saman). Saterusna, ditepikeun nas\u00e9hat-nas\u00e9hat ngeunaan ngajalankeun kahirupan di dunya. Tarian ieu dipigaw\u00e9 saeutikna ku dalapan urang. Sakapeung, dipigaw\u00e9 ku 17 jelema.\nJaipong nya\u00e9ta seni tari nu gelar dina kr\u00e9ativitas saurang seniman asal Bandung, Gugum Gumbira. Karya jaipongan nu mimiti dipikawanoh ku masarakat nya\u00e9ta tari \"Daun Pulus Keser Bojong jeung Rend\u00e9ng Bojong\". Duanana mangrupa ragem tari wanoja jeung tari pasangan (lalaki jeung aw\u00e9w\u00e9)."}
{"id": "33467", "revid": "3", "url": "https://su.wikipedia.org/wiki?curid=33467", "title": "Seni Tari", "text": ""}
{"id": "33468", "revid": "3", "url": "https://su.wikipedia.org/wiki?curid=33468", "title": "Tatakrama Basa Sunda", "text": ""}
{"id": "33470", "revid": "3", "url": "https://su.wikipedia.org/wiki?curid=33470", "title": "Gaya Basa (Sunda)", "text": ""}
{"id": "33471", "revid": "3", "url": "https://su.wikipedia.org/wiki?curid=33471", "title": "Sajarah Basa Sunda", "text": ""}
{"id": "33472", "revid": "3", "url": "https://su.wikipedia.org/wiki?curid=33472", "title": "Sajarah \u00c9jahan Basa Sunda", "text": ""}
{"id": "33474", "revid": "25926", "url": "https://su.wikipedia.org/wiki?curid=33474", "title": "Awug", "text": "Awug nya\u00e9ta kadaharan khas urang sunda anu dijieunna tina tipung b\u00e9as, tipung k\u00e9tan, gula beureum, kalapa parud jeung bentukna krucut. Baheulana mah dijieunna dina pas usum pan\u00e9n hungkul tapi kiwari mah geus henteu. Lain ngan saukur urang Sunda wungkul nu mikaresep awug t\u00e9h, tapi kiwari loba salian ti urang Sunda nu resep awug, loba nu mikaresep kadahareun ieu ku sabab ngeunah jeung rasana unik kadang mah sok dibawa pikeun oleh-oleh ti Bandung . \nAwug og\u00e9 bisa disebut tipung b\u00e9as anu dilapis-lapis ku gula beureum daharna dibeulahan siga meulahan roti terus dipurulukan ku kalapa parud Adonan tipung b\u00e9as anu diseupan bareung jeung gula beureum.. Awug biasa di\nBahan-bahanna.\n250 gr tipung b\u00e9as, 250 gr tipung b\u00e9as k\u00e9tan, 500 cc cai,uyah sacukupna,sabatok kalapa, diparud,250 gr gula beureum,daun cau sacukupna\ncara nyieun awug.\nCampur tipung b\u00e9as, tipung k\u00e9tan, cai jeung uyah nepi ka rata, tuluy kalapa diparud.\nadonan dieusi ku 1/2 sendok gula beureum di tengahna terus bungkus ku daun cau\nseupan nepi ka asak terus angkat\nterus dipurulukan kalapa parud \nkandungan gizi dina awug.\nenergi 87,9 kkal, protein 1, 4 g, lemak \n0,9 g, karbohidrat 18,3 g, kalsium 2,8\u00a0mg, fosfor 29,1\u00a0mg, besi 0,6\u00a0mg, vitamin A 0,1 RE, vitamin C 0,2\u00a0mg,"}
{"id": "33475", "revid": "3", "url": "https://su.wikipedia.org/wiki?curid=33475", "title": "Kalimah (Basa Sunda)", "text": ""}
{"id": "33476", "revid": "3", "url": "https://su.wikipedia.org/wiki?curid=33476", "title": "Kecap (Basa Sunda)", "text": ""}
{"id": "33478", "revid": "3", "url": "https://su.wikipedia.org/wiki?curid=33478", "title": "Kecap Asal", "text": ""}
{"id": "33479", "revid": "3", "url": "https://su.wikipedia.org/wiki?curid=33479", "title": "Kecap Bilangan (Basa Sunda)", "text": ""}
{"id": "33480", "revid": "3", "url": "https://su.wikipedia.org/wiki?curid=33480", "title": "Kecap Rundayan (Basa Sunda)", "text": ""}
{"id": "33481", "revid": "3", "url": "https://su.wikipedia.org/wiki?curid=33481", "title": "Klausa (Basa Sunda)", "text": ""}
{"id": "33482", "revid": "17453", "url": "https://su.wikipedia.org/wiki?curid=33482", "title": "Antropologi", "text": "Antropologi asalna tina basa Yunani, nya\u00e9ta \"anthropos\" anu hartina 'manusa', jeung \"logos\" anu hartina '\u00e9lmu pangaweruh'. Jadi, antropologi t\u00e9h nya\u00e9ta salah sahiji '\u00e9lmu pangaweruh' (sains/science) nu maluruh, ngabahas, jeung nalungtik ngeunaan manusa. Objek anu nyampak dina antropologi t\u00e9h nya\u00e9ta manusa anu geus jadi masarakat atawa s\u00e9l\u00e9r bangsa, kabudayaan katut paripolahna. Budaya asalna tina basa sansakerta hasil ringkesan dua kecap 'budi' jeung 'daya' anu hartina tar\u00e9kah, tanaga, karep, pikiran, jeung rasa jalma. Lamun kabudayaan mah mangrupa hasil tanaga, karep, pikiran sarta perasaan jalma guna nambahan kasugemaan jeung kanikmatan ku rupa rupa akal jalma. Kab\u00e9h \u00e9lmu sosial budaya pasti nalungtik kahirupan manusa. Unggal cabang \u00e9lmu budaya (sosiologi, psikologi, hukum,sastra,sajarah,pulitik, komunikasi,\u00e9konomi, ark\u00e9ologi, jeung linguistik) boga puseur kajian s\u00e9wang-s\u00e9wangan. Antropologi boga puseur kajian dina kabudayaan nu dipiboga ku kelompok masarakat. Hubungan antara manusa jeung lingkungan hirupna anu cukang lantaranana nya\u00e9ta kabudayaan. Disawang tina ieu segi, kabudayaan bisa disebut sipatna t\u00e9h adaptip lantaran ngalengkepan manusa ku cara m\u00e9r\u00e9 nahkeun diri dina kabutuhan-kabutuhan pisiologis tina awak man\u00e9hna sorangan, m\u00e9r\u00e9 nahkeun dina lingkungan anu sipatna pisik-g\u00e9ograpis, boh lingkungan sosialna. Nyatana loba kabudayaan anu aya k\u00e9n\u00e9h malah nambahan mekar, \u00e9ta t\u00e9h nunuhkeun y\u00e9n kabiasaan-kabiasaan nu aya di hiji masarakat masih dipak\u00e9, kalungguhanana sarua jeung kabutuhan-kabutuhan anu tangtu ti lingkunganana.\nTokoh-Tokoh Antropologi.\nWilliam A. Havilan.\nAntropologi nya\u00e9ta studi ngeunaan umat manusa, tar\u00e9kah pikeun nyusun generalisasi nu mangpaat ngeunaan manusa jeung perilakuna sarta pikeun meunangkeun wangenan anu lengkep ngeunaan kahirupan manusa anu variatif.\nDavid Hunter.\nAntropologi nya\u00e9ta salah sahiji \u00e9lmu anu medal tina rasa hayang nyaho anu tan wates wangen ngeunaan manusa.\nKoentjaraningrat.\nAntropologi nya\u00e9ta salah sahiji \u00e9lmu anu maluruh manusa sacara umum atawa wangun fisik masarakat sarta kabudayaan anu dihasilkeunana.\nRupa-Rupa Jinis Cabang Disiplin \u00c9lmu Anak Turunan Antropologi.\nAntropologi Budaya.\nbudaya tulis."}
{"id": "33483", "revid": "15233", "url": "https://su.wikipedia.org/wiki?curid=33483", "title": "Zhengzhou", "text": "Zhengzhou(Basa Cina: \u90d1\u5dde; Pinyin: Zh\u00e9ngzh\u014du;, kota di kalereun China, nya\u00e9ta ibukota HenanRepublik Rakyat Cina (RRC)."}
{"id": "33484", "revid": "662412", "url": "https://su.wikipedia.org/wiki?curid=33484", "title": "Wayang", "text": "Wayang mangrupa wangun t\u00e9ater rahayat ti Indon\u00e9sia. R\u00e9a jalma sok makaitkeun kecap \"wayang\" jeung \"bayang\" atawa kalangkang, sabab dina pagelaran wayang kulit digunakeun layar anu warnana bodas jadi jalma anu dilalajoan t\u00e9h kalangkang di tukangeunana. Tapi, aya og\u00e9 nu boga pamadegan y\u00e9n ku urang lalajo wayang saenyana mah jalma keur nalingakeun kalangkang hirup manusa nu ka gambar dina lalakon wayang. Di Jawa Barat wayang aya anu ngagunakeun bon\u00e9ka (tina kulit jeung tina kai) jeung aya og\u00e9 nu dipa\u00e9nkeun ku manusa (wayang orang). Anu mak\u00e9 bon\u00e9ka tina kulit disebut wayang kulit sedengkeun anu mak\u00e9 tina kai disebut wayang gol\u00e9k. Wayang kulit umumna nyokot lakon tina Mahabarata atawa Ramayana, boh Galur boh Carangan, ayana di da\u00e9rah kabudayaan Cirebon jeung da\u00e9rah kabudayaan Batawi. Di da\u00e9rah Cirebon ngagunakeun basa Cirebon dipirig ku gamelan Cirebon p\u00e9log, sedengkeun di da\u00e9rah kabudayaan Batawi ngagunakeun basa Batawi dipirig ku gamelan Sunda (sal\u00e9ndro). Wayang gol\u00e9k aya dua rupa, nya\u00e9ta Wayang Gol\u00e9k Purwa di da\u00e9rah Sunda ngagunakeun basa Sunda anu dipirig ku gamelan Sunda, jeung Wayang Gol\u00e9k Papak atawa wayang gol\u00e9k cepak nu ngagunakeun basa Cirebon dipirig ku gamelan Cirebon. Wayang anu dipa\u00e9nkeun ku manusa anu ngagunakeun pak\u00e9an jeung panutup hulu wayang nu niron wayang kulit, tapi antawacana dilakukeun ku dalang. Dalang nya\u00e9ta pamingpin pagelaran wayang, man\u00e9hna nu ngama\u00e9nkeun wayang, nembangkeun suluk, nyoarakeun antawacana, ngatur gamelan, ngatur lagu, jrrd.\nWayang bendo.\nWayang Bendo nya\u00e9ta salah sahiji wayang anu dijieun tina kai (saperti wayang gol\u00e9k purwa) mak\u00e9 mahkota satria saperti bendo sumberna tina Wayang Papak, Cirebon. Carita anu dilalakonkeun; carita babad (Babad Banten, Babad Cirebon), carita Amir Hamzah, Malik Sep Bin Yazin, jrrd, sarta dipirig ku gamelan p\u00e9log. Ayana wayang bendo di Bandung t\u00e9h ku alpukah Bupati Bandung Wiranatakusumah III anu dina taun 1892 ngondang dalang M. Usup ti Losari, Cirebon dina acara khitanan anakna (Aom Nuharam). Tuluy mar\u00e9ntahkeun M. Usup supaya ngalatih ngama\u00e9nkeun wayang bendo ka dalang-dalang di Bandung. Saterusna M. Usup pindah ka Bandung. Ti mimiti harita wayang bendo kasohor di Bandung. Kaparigelan salaku dalang wayang bendo diwariskeun kadua anakna anu ngarana Ratim jeung Rasta, sarta ka muridna anu ngarana Karim. Wayang bendo beuki lila beuki dipikaresep, leuwih-leuwih saengges aya dalang Emon.\nWayang gol\u00e9k mod\u00e9rn.\nWayang gol\u00e9k mod\u00e9rn nya\u00e9ta wayang anu \"jagatna\" siga panggung sandiwara jeung ngagunakeun trik dina pagelaranna di antarana aya permainan listrik, salila kurang leuwih 2 jam, dipa\u00e9nkeun ku leuwih ti saurang dalang anu teu katempo ku panongton, nepi ka wayang gol\u00e9k bisa gerak \"simultan\". Anu ngawanohkeunana nya\u00e9ta R. U. Partasuanda nu hayang nyaluyukeun pagelaran wayang gol\u00e9k jeung kahirupan mod\u00e9rn. Ku sabab isukana jalma kudu mangkat ka kantor jadi pagelan wayang disingget nepi ka teu ngaganggu kana pagaw\u00e9an sapopo\u00e9. Minangka daya pangirut, sok aya sababaraha trik pam\u00e9ntasan anu ngagunakeun listrik, misalkeun trik nalika perang. Ieu trik tuluy leuwih dimekarkeur sacara int\u00e9nsif ku dalang Asep Sunandar Sunarya dina dasawarna 1970-an jeung 1980-an. Wayang gol\u00e9k mod\u00e9rn salian ti Bandung, pernah dipintonkeun di Jakarta, Yogyakarta, jrrd. Tapi jenis wayang gol\u00e9k ieu teu pernah popular. Mimiti diwanohkeun dina taun 1950-an, dina dasawarsa saterusna geus (hampir) teu pernah katempo deui aya pagelaranana.\nWayang gol\u00e9k papak.\nWayang gol\u00e9k papak disebut og\u00e9 wayang gol\u00e9k cepak. Meureun p\u00e9dah huluna sakab\u00e9hna papak (rata). Wayang gol\u00e9k anu popular jeung sumebar di da\u00e9rah Cirebon, ngagunakeun basa Cirebon dipirig ku gamelan p\u00e9log saperti wayang kulit Cirebon. Lakon anu dipa\u00e9nkeun nya\u00e9ta babad atawa legenda satempat, umumna pakait jeung Babad Cirebon, saperti Babad Dermayu, Ilang\u00e9 M\u00e9molo Mesjid Agung (Hilangnya Kubah Masjid Agung), Pangeran Walangsungsang, Babad Japura, Babad Karangsuwung, Babad Jatisura, Sayembara Nyi Mas Gandasari, jrrd. Atawa lakon-lakon tina siklus Serat Menak, nya\u00e9ta kisah-kisah Wong Agung Amir Ambyah (Hamzah), Umar Maya, jrrd. Nepika aya sebutan wayang gol\u00e9k Menak. Di sagigireun \u00e9ta wayang gol\u00e9k papak dipak\u00e9 keur ma\u00e9nkeun lakon-lakon Panji saperti Panji Asmarabangun, Jaransari, Damarwulan, jrrd. Numutkeun leluri, dina mangsa Cirebon dipar\u00e9ntah ku Panembahan Adiningrat Kusumah (1649-1655), saurang senapati kasultanan Cirebon anu ngarana Pangeran Sutajaya anu gelarna Pangeran Papak, ngahadiahkeun saperangkat wayang gol\u00e9k ka Ki Prengut, dalang nu kasohor basa harita. Ti harita wayang pam\u00e9r\u00e9 Pangeran Papak dipak\u00e9 ngawayang ku Ki Prengut jeung disebut wayang gol\u00e9k papak. Diperkirakeun wayang gol\u00e9k papak ieu leuwih ngora tibatan wayang kulit purwa, sabab bentuk wayang gol\u00e9k papak ngagambarkeun tironan tina wayang kulit, suluk jeung antawacanana og\u00e9 nurutan wayang kulit, sedengkeun lakonna ngaorientasi ka jaman saengges aya pangaruh Islam. Lamun dina wayang kulit atawa wayang gol\u00e9k aya panakawan Semar, Cepot, Dewala jrrd, dina wayang gol\u00e9k cepak panakawan nu pasti aya t\u00e9h Lamsijan. Dalang wayang gol\u00e9k papak anu kasohor di antarana Ali Wijaya (Sindanglaut), Tayut jeung Tarkam (Junti), Kamaruddin, Marta (Kap\u00e9takan), Warsad jeung Royani (Gadingan). Salian ditanggap ku jalma-jalma boga hajat, wayang golek papak ditanggap og\u00e9 nalika Sedekah Bumi (di makam), ngunjung, nadran, taun anyar Cina (di klent\u00e9ng). Ku sabab ka dieunakeun masarakat leuwih resep nganggap tongtonan lian (tarling, masr\u00e9s, wayang kulit, band), jadi nasib wayang gol\u00e9k papak beuki kapopohokeun.\nWayang gol\u00e9k purwa.\nWayang gol\u00e9k purwa nya\u00e9ta wayang anu lakon-lakonna boh galur boh carangan, dumasar kana Mahabarata atawa Ramayana, ngagunakeun basa Sunda dipirig ku gamelan sal\u00e9ndro nu ngawengku dua saron, peking, selentem, bonang, saperangkat bonang rincik, saperangkat kenong, sapasang gong (kempul jeung goong), ditambah saperangkat gendang (gendang indung jeung tilu kulant\u00e9r), gambang, jeung rebab. Salila pagelaran nu jadi pamingpin t\u00e9h dalang. Man\u00e9hna anu ma\u00e9nkeun wayang, nembangkeun suluk, nyoarakeun dialog (antawacana), m\u00e9r\u00e9 aba-aba ka nayaga pikeun ngatur lagu gamelan. Ku lantaran \u00e9ta dalang peranna sentral pisan. Ti mimiti taun 1920-an, salila pagelaran wayang gol\u00e9k dipirig ku sind\u00e9n. Pernah popularitas sind\u00e9n ng\u00e9l\u00e9hkeun dalang. Nya\u00e9ta nalika Upit Sarimanah jeung Titim Patimah aya dina puncakna (sakitar taun 1960). Lamun diajak lalajo wayang gol\u00e9k t\u00e9h, jalma lain nanya saha dalangna tapi saha sind\u00e9nna. Dina wayang gol\u00e9k, lakon anu sering di pentaskeun nya\u00e9ta carangan. Ngan kadang aya ba\u00e9 lakon galur dipa\u00e9nkeun. Para dalang siga diukur dina kamah\u00e9ranna nyiptakeun lakon carangan anu alus jeung matak ngirut. Dalang wayang golek anu kasohor di antarana Tarkim, R.U . Partasuanda, Abeng Sunarya, Entah, Apek, Asep Sunandar Sunarya, Cecep Supriadi jrrd. Wayang gol\u00e9k di pentaskeun lamun aya anu nyunatan atawa nikahan, ruatan boh diayakeun di buruan imah boh di jero gedong.\nWayang kulit.\nWayang kulit anu aya di Jawa Kulon, boh di wilayah budaya Cirebon boh di wilayah budaya Batawi, nya\u00e9ta wayang kulit purwa, anu lakon-lakonna dumasar Mahabarata jeung Ramayana. Tapi anu sok dipentaskeun mah lakon-lakon Carangan, saperti wayang gol\u00e9k purwa, sarta kahebatan dalang utamana ditangtukeun ku kaparigelan jeung kr\u00e9atifitas nyiptakeun lakon. Ngan hanjakal lolobana lakon ngan dijieun ukur dipa\u00e9nkeun dina sakali pagelaran, jadi loba nu teu kacatet. Tapi teu loba og\u00e9 dalang anu enya-enya kr\u00e9atif nyiptakeun lakon anu tahan uji, sanajan aya lakon-lakon anu jadi popular sacara anonim, saperti Ceblok Melahirkan (meureun diilhami ku bentuk wayang Ceblok anu bucitreuk siga keur kakandungan), Arjuna Kembar (dituturkeun ku Gatotgaca Kembar, Semar Kembar jeung sarupana), Semar Mantu. Anu kasohor alatan kaparigelan ngadalang jeung nyiptakeun lakon nya\u00e9ta dalang Abyor, sabab lakon-lakon ciptaanna loba nu ngabahas masalah-masalah agama jeung katuhanan. Dina wayang kulit Cirebon, jumlah panakawan lain 4 siga dina wayang kulit Yogya-Solo (Semar, Gar\u00e9ng, P\u00e9truk, Bagong) atawa wayang gol\u00e9k Sunda ( Semar, C\u00e9pot, D\u00e9wala, Gar\u00e9ng), tapi aya 9 (Semar, Sekarpandan atawa Curis, Bagong atawa Astrajingga, Ceblok, Cungkring atawa P\u00e9truk, Udawala atawa Dawala, Bitarota, Gar\u00e9ng, jeung Bagalbuntung).\nWayang purwa.\nWawacan Wayang Purwa, lakon wayang purwa anu ditulis dina wangun danding ku M. Winata Hardja, diwengku ku sababaraha jilid. Jilid kahiji diterbitkeun ku pangurus Paguyuban Pasundan cabang Tasikmalaya minangka tar\u00e9kah ngumpulkeun dana keur ngadegkeun wangunan H.I.S Pasundan, tapi jilid-jilid saterusna mah teu jelas saha nu nerbitkeunana, aya anu dicetak di Tasikmalaya, Bandung, aya og\u00e9 anu ditambahan katerangan dina jilidna y\u00e9n nu boga hak cipta (hak nu ngarang) buku t\u00e9h nya\u00e9ta M. W. Elil, Indihiang. Anu ayeuna bisa kapanggih ngan nepika jilid VII A nya\u00e9ta nalika Arjuna panggih jeung Subadra basa nongton sayembara marebutkeun Drupadi. Ku sabab Arjuna main mata jeung Subadra, Arayana (Kresna) jadi ambek tuluy nangtang Arjuna gelut. Numutkeun panulisna dina bubuka jilid kahiji, wawacan t\u00e9h ditulis dumasar pakem ti Tegal, nurutan dalang Jayaatmaja. Teu jelas naha dalang Jayaatmaja t\u00e9h dalang Wayang Kulit atawa Wayang Gol\u00e9k. Ku lantaran dumasar kana versi wayang, Wawacan Wayang Purwa ieu b\u00e9da jeung Mahabarata nu ditulis ku R. Memed Sastrahadiprawira spk. Di jerona aya tokoh Semar jeung anak-anakna.Ki Umbara nyieun versi prosa tina ieu wawacan, dijeun bersambung dina majalah Mangl\u00e9.\nWayang wong (top\u00e9ng).\nWayang wong atawa wayang top\u00e9ng nya\u00e9ta pagelaran sarupa wayang anu ngagunakeun kedok nu baheula sok dipintonkeun di da\u00e9rah kabupat\u00e9n Cirebon, Indramayu, Majalengka. Lakonna lain ba\u00e9 lakon wayang purwa. Salah sahiji lakon anu kasohor nya\u00e9ta Jaka Bluwo anu nyaritakeun karajaan Majapahit. Ku sabab para pama\u00e9n kudu ngag\u00e9g\u00e9l tali kedokna sewang-sewangan, iwal Semar anu mak\u00e9 kedok satengah, teu bisa ngalakukeun dialog. Antawacana atawa dialog diucapkeun ku dalang siga pagelaran wayang kulit. Kedok nu kudu disadiakeun keur pagelaran wayang top\u00e9ng, jauh leuwih loba tibatan top\u00e9ng babakan, nya\u00e9ta saluyu jeung jumlah tokoh anu aya dina pagelaran. wayang top\u00e9ng Cirebon bisa disebut geus euweuh, ku tilar dunyana dalang Kandeg Padmawiyata. Rombongan wayang top\u00e9ng nu dipingpin ku Kandeg Padmawiyata t\u00e9h anu pamungkas. Kandeg pernah mentaskeun wayang top\u00e9ng di Taman Ismail Marzuki, Jakarta."}
{"id": "33485", "revid": "3", "url": "https://su.wikipedia.org/wiki?curid=33485", "title": "Carpon", "text": ""}
{"id": "33486", "revid": "25926", "url": "https://su.wikipedia.org/wiki?curid=33486", "title": "Gitar", "text": "Gitar atawa hitar nya\u00e9ta alat musik anu kaw\u00e9ntar di sakuliah dunya. Alat musik ieu dipa\u00e9nkeun ku cara anu b\u00e9da-b\u00e9da numutkeun tipe atawa jenisna. di antara sakian loba tipe gitar, jenis gitar klasik nya\u00e9ta salah sahiji alat musik anu digunakeun utamana mah pikeun ngahaleuangkeun karya-karya solo musik klasik.\nSajarah Gitar.\nGitar nya\u00e9ta alat musik tradisional di da\u00e9rah Spanyol, matakna alat musik ieu dipercaya asalna da\u00e9rah Spanyol. Ngan aya nu nyebutkeun y\u00e9n sajarah Gitar dimitian sam\u00e9m\u00e9h mas\u00e9hi, nya\u00e9ta Zaman Babilonia. Awalna, alat musik ieu bentukna leutik jeung deuih miboga opat petikan hungkul. Masing-masing dawai \u00e9ta miboga pasangan. Aya og\u00e9 nu nyebutkeun y\u00e9n gitar asalna kapanggih ku manusa purba anu ngad\u00e9ng\u00e9 sora (anu ayeuna jadi nada) tina tali panah anu biasa dipak\u00e9 moro.\nKaaslian gitar henteu bisa ditempo ti kaantikanna. Sawatara ahli ngarasa pakakas ieu asalna ti Benua Afrika, di mana loba R\u00e9plika mod\u00e9rn dina wangun kotak buleud kawas kulit kerang jeung Gut / benang-benang sutera, di wewengkon benua \u00e9ta. Ahli s\u00e9j\u00e9n manggihan pakakas ieu dina wangun kaca di r\u00e9lief-r\u00e9lief batu kolot di jaman Asia Tengah sarta Asia Kuno. Bahan pamikiran s\u00e9j\u00e9n og\u00e9 timbul kalayan kapanggihna vas-vas Yunani Kuno anu miboga corak. Greek Strings meureunan nya\u00e9ta pakakas kahiji anu dikatagorikeun minangka gitar. Gitar mod\u00e9rn kamungkinan akarna ti gitar Spanyol, tapi sagala rupa jenis gitar kawas instrum\u00e9n-instrum\u00e9n anu urang bisa saksian dilukisan-lukisan dina jaman Medieval sarta R\u00e9naiassance anu loba aya disakumna \u00c9ropa.\nKamekaran gitar di W\u00e9tan.\nDipercaya y\u00e9n sajarah gitar asalna ti belahan w\u00e9tan. Di ditu para arch\u00e9olog manggihan instrum\u00e9n sarta barang-barang anu aya sangkut pautna jeung \u00e9ta minangka patokan dina dunya asalna gitar anu tacan dipikawanoh. di antara barang-barang sajarah anu kapanggih di Babylonia, anu pang r\u00e9levan nya\u00e9ta Plaques anu dijieun ti taneuh liat (1900-1800 B.C.), di mana dipintonkeun sosok-sosok bugil anu keur ma\u00e9nkeun instrum\u00e9n-instrum\u00e9n musik. \nSawatara ti instrum\u00e9n-instrum\u00e9n \u00e9ta miboga persamaan umum anu sarua jeung gitar. Analisa saterusna ngabuktikeun y\u00e9n aya b\u00e9da antara \"body\" sarta \"neck\" gitar. Bagian tukang ti gitar \u00e9ta pohara datar; di mana bagian tukang gitar kasebut dina harigu saurang pastur. Ieu cukup ngabuktikeun y\u00e9n euweuh kamungkinan instrum\u00e9n kasebut ngawangun \"Bowl-shaped\" / mangkok. Pohara \u00e9c\u00e9s kasampak y\u00e9n leungeun katuhu keur metik senar / tali-tali. Hanjakalna jumlah senar-senar kasebut henteu kasampak \u00e9c\u00e9s. \nTapi di Plaques s\u00e9j\u00e9nna saeutikna aya 2 senar. Aya Bukti ti instrum\u00e9n-instrum\u00e9n anu nyarupaan gitar geus kasampak; Syria, Susa (hiji dayeuh kuno di Kal\u00e9r Teluk Persia: ibukota ti karajaan P\u00e9rsia).\nMesir sarta Romawi.\nDina awalna, hiji-hijina instrum\u00e9n musik anu miboga senar di Mesir nya\u00e9ta Harpa anu ngawangun busur/ \"Bow-shaped\". Sawatara lila saterusna, instrum\u00e9n anu miboga beuheung anu ditandaan jeung Frets, sarta dijieun bisa ti benang-benang sutera/ Gut anu digantungkeun dina beuheung. Dina pamustunganana sawatara bagian sarta karakteristik anu baris jadi hiji instrum\u00e9n anu nyambung jeung gitar sarta og\u00e9 kab\u00e9h instrum\u00e9n-instrum\u00e9n anu miboga senar tur miboga beuheung, kalayan padika petik sarta nundukeun sirah. Perkembangan saterusna nyieun instrum\u00e9n ieu leuwih madanan wangun gitar. \nInstrum\u00e9n-instrum\u00e9n ti jaman Romawi (30 B.C \u2013 40 A.D) kab\u00e9hanana dijieun ti kai anu sam\u00e9m\u00e9hna dijieun ti kulit emb\u00e9. Instrum\u00e9n ieu mibanda 5 bagian liang sora anu leutik. Ciri-ciri ieu lumaku nepi ka abad 16. Hiji instrum\u00e9n kapanggih dikuburan Coptic di Mesir, di mana dipintonkeun wangun dasar gitar, aya lekukan-lekukan anu cukup dina dina kurva-kurva disampingna jeung bagian tukang anu pohara datar. Permukaan hareup sarta tukangeunana dihijikeun ku potongan-potongan kai anu nyieun bagian gigireun / sabeulah instrum\u00e9n ieu. Ciri has ieu bisa kapanggih nepi ka ayeuna.\nPertengahan Abad di \u00c9ropa.\nInstrum\u00e9n kahiji di \u00c9ropa anu miboga senar dimimitian dina abad 3 A.D. Analisa ti abad ka 3 ngabuktikeun y\u00e9n instrum\u00e9n ieu miboga kotak sora anu buleud menyambung ka beuheung anu rubak. Instrum\u00e9n tipe ieu terus dipak\u00e9 nepi ka mangsa anu lila. Aya og\u00e9 d\u00e9skripsi instrum\u00e9n s\u00e9j\u00e9nna dimimitian di Jaman Dinasti Carolingian anu meureun asalna ti Perancis atawa Jerman.\nInstrum\u00e9n ti Carolingian ieu ngawangun pasagi opat, kira kira miboga panjang anu sarua kalayan beuheungna, tungtung beuheungna saeutik lebar sarta miboga pangikeut senar-senar anu leutik / \"Small Pegs\". Dina ilustrasi s\u00e9j\u00e9nna, instrum\u00e9n-instrum\u00e9n ieu miboga 4 Pegs sarta 5 Pegs instrum\u00e9n s\u00e9j\u00e9nna. Jumlah senar-senar ieu babarengan sarta dipetik kalayan 2 cara: ku ramo atawa ngagunakeun Pl\u00e9ctrum/ pakakas pametik senar. Instrumen \"Carolingian\" ieu henteu robah nepi ka abad ka-14.\nAya b\u00e9da antara Guitarra Latina sarta Guitarra Morisca. Kecap Morisca dibawa ku jelema-jelema turunan Arab. Kotak sorana ngawangun oval sarta miboga loba liang sora. Dina waktu lalampahanana ngaliwatan mesir, lolobana jelema ti Afrika sarta Spanyol nyebarkeun ciri-ciri utama ti d\u00e9sain gitar ieu ka nu nyieun instrum\u00e9n-instrum\u00e9n di \u00c9ropa Kulon. Kamungkinan anu sarua nya\u00e9ta y\u00e9n gitar Spanyol anu kahiji nya\u00e9ta jieunan \u00c9ropa. Ngan anu pasti nya\u00e9ta pangaruh Arab di Spanyol mimiti ti mecenghulna gitar. \"The Guitarra Latina\" miboga sisi anu bingkeng, anu kira-kira datang ka Spanyol ti sawatara nagara di \u00c9ropa. Wangun kasebut nya\u00e9ta tipe anu dimekarkeun jadi gitar mod\u00e9rn.\nKasuks\u00e9san gitar aya hubunganana jeung sipat-sipat para pangumbara suku Troubadours. Dina lalampahan gitar nuju Catalonia ngaliwatan Spanyo ngaliwatan Suku Troubadours. Suku Troubadours dibagian \u00c9ropa ngayakeun wisata sarta pintonan, sarta ngabengharkeun kabudayaan musik sacara lega sarta m\u00e9r\u00e9 pangaruh badag dina nyebarkeun gitar di benua ieu.\nAbad ka-16.\nNepi ka dina abad pertengahan informasi-informasi anu penting ngeunaan gitar sarta silsilahna geus dilukiskeun dina angka-angka sarta gambar dina r\u00e9lief-r\u00e9lief. \u00c9ta jadi hiji kayakinan luhur pakta anu henteu langsung sarta henteu bisa disingkahan. Dimimitian dina abad ka-16, wangun instrum\u00e9n-instrum\u00e9n anu aya ayeuna ieu mangrupa pakta-pakta langsung. Gitar-gitar dina abad 16 didistribusikeun minangka \"The Vihuela\" ti jaman Luis Milan, Rizzio Guitar ti Perancis sarta Guitarra Battente ti Italia.\nThe Vihuela asalna ti Spanyol, di mana instrum\u00e9n ieu mangrupa 4 Vihuela leutik anu dihijikeun sarta miboga senar 5 Guitarra. Dina waktu anu sarua muncul pakakas kakara nya\u00e9ta Lute. Instrum\u00e9n anu dipikaresep ku kaum bangsawan diampir sakumna daratan \u00c9ropa. Spanyol nya\u00e9ta pangecualian husus. Lute og\u00e9 geus jadi hiji jeung jelema-jelema turunan Arab anu nangtukeun aturan-aturan ma\u00e9n sorangan. Alatan kitu kaum bangsawan ngarasa ka hina alatan instrum\u00e9n kasebut og\u00e9 dipak\u00e9 ku bangsa pendatang.\nSaterusna kaum bangsawan ngapopulerkeun Guitarra kalayan 4 senar anu sarua / Double-strings. Kalayan perkembanganna, gitar 4 senar \u00e9ta diged\u00e9an sarta dibikeun 6 senar anu sarua / \"Double-strings\". Aturan kaulinanna sarua sarta kalayan pangecualian ti senar ka tiluna, anu tone-na turun satengah. salah sahiji pama\u00e9n \"Vihuela\" anu kaceluk nya\u00e9ta Luis Milan, lahir dina taun 1500.\nDina taun 1535 Luis Milan medar hiji buku anu dijudulna \"Libro de Musica de Vihuela de Mano Intitulalo \u201cEl Maestro\u201d\". Buku ieu mangrupa karya anu pangpentingna pikeun Milan. Data pamungkas Vihuela taun 1700 anu ngawakilan pamustunganana kamekaran p\u00e9ntas instrum\u00e9n. Instrum\u00e9n ieu dijieun ti ukiran logam, Vihuela mibanda lengkungan sapanjang sisi sarta liang sorana ngawangun oval. Kapopul\u00e9ran instrum\u00e9n ieu t\u00e9h bukti ti kuantitas musik anu masih aya. Ditulis dina tablatur instrum\u00e9n ieu, saban ngawakilan senar sarta dina tablatur Spanyol sarta Italia. Samentara di Inggris sarta Perancis senar-senar \"Vihuela\" dina tablatur, peunteun notna nunjukkeun macem-macem tipe not sarta aya dijajar pangluhurna. Macem-macem not ieu jiga kalayan not anu aya ayeuna.\nMimiti dipublikasikeun karya tablatur Vihuela Spanyol ku Luis de Milan taun 1535, Luis de Narvaez taun 1538, Alonso de Mudarra taun 1546. Kol\u00e9ksi Tablatur ieu diwangun ti komposisi instrum\u00e9n pangalusna dina jaman Renaissance dina abad 16, nya\u00e9ta mangsa kaemasan pikeun musik Vihuela Spanyol.\nGitar 4 senar asalna ti Mesir, salah sahijina datang ti \u00e9ropa sarta ngalaman loba parobahan wangun sarta variatif; miboga senar 3, 4 sarta 5 senar. Gitar bersenar ieu pangpopul\u00e9rna nepi ka ahir abad pertengahan.\nGitar 4 senar di Italia miboga nada G, C, E, A. Sarta b\u00e9da di Spanyol notasi nadana nya\u00e9ta G, D, F#, B.\nDipertengahan Jaman, \u00e9ksist\u00e9nsi gitar miboga rsenar 3, 4, sarta 5 sacara babarengan mimitian kasampak. Dina abad 15, instrum\u00e9n kalayan senar 4 double-strings melejit popularitasna. Gitar 5 senar \"double-strings\" anu kahiji kapanggih dina hiji ukiran di Italia. Sebutan sarta jenis ti gitar 5 senar ieu t\u00e9h \"Guitarra Battente\" anu miboga ciri has bagian tukangeunana bingkeng kaluar.\nTuning pikeun instrumen ieu t\u00e9h A, D, G, B, E.\nAbad ka-17.\nRaja Louis XIV ti Perancis bisa ma\u00e9nkeun gitar sarta ngakuna gitar minangka instrum\u00e9n pavoritna. Guru anjeunna nya\u00e9ta salah sahiji pama\u00e9n gitar Perancis anu kaceluk; Robert de Visee (1650-1725). Jean Baptise Lully nya\u00e9ta saurang komposer anu kaceluk dina waktu \u00e9ta. Man\u00e9hna ma\u00e9nkeun gitar sarta ngakomposisikeun musik pikeun instrum\u00e9n kasebut.\nNgaran-ngaran ti pama\u00e9n gitar dina mangsa Baroque di Perancis geus kacatet dina sajarah, contona Rene Voboam anu ngawakilan penclut pembuatan instrum\u00e9n Perancis dina abad ka-17. Man\u00e9hna nyieun gitar dina taun 1641 anu nempokeun tempat nyieun instrum\u00e9n gitar anu leuwih berornam\u00e9n. Alexandre Voboam sarta anakna J\u00e9an og\u00e9 nyieun gitar anu bernuansa abad ka-17.\nPangaruh di Jerman.\nDi \u00c9ropa Kal\u00e9r di J\u00e9rman, instrum\u00e9n gitar ngahontal penclut popularitasna; Heinrich Schutz (1585-1672), Samuel Scheidt (1587-1654) sarta Johann Hermann Schein (1586-1630). Conto gitar kahiji Jerman anu masih \u00e9ksis nepi ka po\u00e9 ieu dijieun ku Jacobus Stadler dina taun 1624. Man\u00e9hna miboga lengkungan anu has sarta bagian tukangeunana polos sarta og\u00e9 nempokeun pangaruh badag d\u00e9sain Itali. Hiji gitar abad 17 anu dijieun ku saurang pend\u00e9ta, John ti Apsom miboga d\u00e9sain anu pohara b\u00e9da ti gitar s\u00e9j\u00e9nna. Bagian tukang gitar ieu dipapa\u00e9san jeung gambar-gambar \"\u201cCrucifixion\u201d\".\nNu nyieun gitar \u00c9ropa anu pangkawentarna nya\u00e9ta Joachim Tielke ti Hamburg (1641-1719). Gitar jieunanana dipapa\u00e9san ku bahan-bahan ivory, tortoise shell, ebony, gold sarta silver, mother-of-pearl, jarcanda wood. Hasil karyana sok miboga kualitas pangluhurna sarta konsist\u00e9n. Gigireun/sabeulahna aya hasil karyana anu dijieun ti ivory kalayan ukiran gambar Genesis.\nPangaruh di \u00c9ropa W\u00e9tan.\nDi Cekoslovakia, Czech \u2018Luthier\u2019 mecakan pikeun adaptasi jeung gitar tipe Battente. Sajaba ayana 5 double-strings kawas gitar Battente anu pituin, gitar Czech aya tambahan hiji single-string anu dipak\u00e9 pikeun ma\u00e9nkeunn \u2018Melodic Line\u2019. Gitar gitar anu dijieun ku Andrees Ott, saurang pakar nu nyieun instrum\u00e9n ti Prague nempokeun pangaruh ti Italia.\nSajarah gitar Polandia diwakilan ku Jakob Kremberg, penyair, panyanyi, sarta komposer ti Warsaw. Pentingna hasil karya Kremberg og\u00e9 m\u00e9r\u00e9 urang informasi anu penting ngeunaan tuning instrum\u00e9n gitar, nya\u00e9ta 1 tone leuwih pend\u00e9k batan \"tuning\" ti instrum\u00e9n-instrum\u00e9n mangsa kiwari.\nSpanyol sarta Portugal.\nsalah sahiji gitaris anu prominent dina taun \u00e9ta t\u00e9h Francisco Corbera. Man\u00e9hna ngad\u00e9dikasikeun hasil karyana anu ngaranna \"Guitarra y sus differencias de sonos\" pikeun Philip IV, raja Spanyol ti taun 1621 nepi ka 1665. Tapi gitaris Perancis anu pang kawentarna di abad 17 nya\u00e9ta Gasper Sanz.\nSanz diajar gitar di Italia sarta organ ngeunaan sajarah musik. Man\u00e9hna jadi organisator di \"King\u2019s Chaples di Naples\". Dina waktu man\u00e9hna balik ka Spanyol, man\u00e9hna medar 3 buku musik ngeunaan gitar di taun 1674, 1675 sarta 1697. Buku-buku ieu muat ajaran-ajaranana anu \u00e9kst\u00e9nsif dina improvisasi sarta p\u00e9rforma, kalayan ngagunakeun 2 padika: Strumming sarta Plucking. Man\u00e9hna percaya t\u00e9hnik Strumming pohara cocog pikeun musik dansa. Tuning anu dipak\u00e9 nya\u00e9ta A, D, G, B, E.\nPangaruh di Italia.\nPaktor utama anu ngapopul\u00e9rkeun gitar di Italia sarta anu ngabengharkeun pustaka gitar nya\u00e9ta diwanohkeunana gaya petik gitar ti Spanyol. Alatan \u00e9ta gitar di Italia og\u00e9 dipikawanoh minangka Chitaria Spagnuola. Gaya petik diwariskeun ti t\u00e9hnik Vihuela anu diadaptasikeun ku urang Spanyol pikeun gitar maran\u00e9hanana. \"Chitaria Spagnuola\" nya\u00e9ta t\u00e9hnik umum dina abad 17 sarta pamak\u00e9an \"\u201cSpanish Guitar\u201d\" nerus nepi ka po\u00e9 ieu minangka terusan pamak\u00e9anana ti abad 17.\nDua t\u00e9hnik kaulinan gitar ieu pohara b\u00e9da dina t\u00e9hnik Strumming sarta Plucking anu \u00e9ksis babarengan di Italia dina abad 17. T\u00e9hnik petik ieu di\u00e9kspr\u00e9sikeun dina wangun notasi tablatur. \"Strumming of Chords\" did\u00e9dikasikeun ku notasi sp\u00e9sial anu dimekarkeun ku komposer- komposer Italia ti abad 16 sarta abad 17.\nAbad ka-18.\nDina abad ka-18, kana\u00e9kan jumlah gitaris sarua kalayan jumlah komposer. Sedengkeun sawatara komposer anu kaceluk dina waktu \u00e9ta antara s\u00e9j\u00e9n; Johanas Arnold (1773-1806), Friedrich Baumbach (1753-1813), sarta Johann Christianfranz (1762-1814). Asp\u00e9k pangpentingna dina musik gitar di Jerman dina abad ieu ngagunakeun instrum\u00e9n gitar dina variasi kombinasi \"\u201censemble\u201d\". Contona; gitar sarta Flute, gitar sarta bass, gitar, biola sarta bass.\nSalah sahiji komposerna nya\u00e9ta Trille Labarre, man\u00e9hna ngarang komposisi pikeun gitar solo, gitar sarta biola, gitar sarta nyanyian. Komposer s\u00e9j\u00e9nna nya\u00e9ta; Antonie Lemoine (1763-1877) saurang \"\u201cVirtuoso\u201d\" kaceluk anu ngakomposisikeun sarta ma\u00e9nkeun kalayan biola. B. Vidal miboga peran minangka pama\u00e9n, guru sarta komposer. Man\u00e9hna nulis \"Nouvelle Methode\".\nGitar bersenar 6 mangrupa inovasi anu asalna ti abad ka-18. Gitar kasebut asalna ti Italia sarta pohara dipikaresep sarta pohara popul\u00e9r. Alasana nya\u00e9ta;\nAbad ka-19.\nDina mimiti pertengahan abad ka-19, minat anyar pikeun instrum\u00e9n ieu dipuseurkeun di dayeuh Vienna. Dayeuh Vienna sorangan jadi puseur pakakas musik sarta para musisi ti sakumna \u00c9ropa. Pintonan musisi \u00e9ta m\u00e9r\u00e9 dorongan mimiti anu mana gitar jadi hiji pakakas instrum\u00e9n anu serius. Kawas Mauro Giuliani (1780-1840) anu ngainisiatipan \"trend tour\" gitar pikeun para gitaris. Saterusna Fernando Sor gitaris asal Spanyol anu kaceluk di \u00e9ra \"Romantic Spanyol\" sarta hiji-hijina gitaris kahiji anu diondang ku London \"Pihlharmonic Society\".\nAbad ka-20.\nNya\u00e9ta abad di mana urang jadi saksi kamekaran gitar anu drastis minangka instrum\u00e9n artistik pikeun \u00e9kspr\u00e9si. Og\u00e9 minangka hiji-hijina abad anu ngabag\u00e9akeun gitar dipanggung kons\u00e9r. Aya 2 dasar kapopularitasan gitar:\nJenis Gitar.\nPamak\u00e9an amplifier dina gitar tacan dipak\u00e9 dina jaman ieu. Amplifikasi mimitian diwanohkeun dina gitar \"\u201cDobro\u201d\"/ gitar \u00e9sonator anu dimimitian ku Dopyera brothers, imigran Slovakia di Am\u00e9rika. Maran\u00e9hanana manggihan inovasi dina gitar lamun bahan gitar dijieun tinz bahan m\u00e9tal sarta ditambahkeun lempengan logam (Pie Plate) kalayan ketebalan nu tangtu mangka baris ngaronjatkeun r\u00e9sonansi sora anu 2 kali leuwih badag sarta 2 kali leuwih teuas sorana. Jenis gitar ieu diproduksi pikeun dicoo jeung musik orchestra sarta jadi pohara popul\u00e9r dina taun 1920-an sarta 1930-an digolongan musisi Blues sarta Jazz.\nSaterusna dina waktu perang dunya ka-2 bahan dasar gitar \"\u201cDobro\u201d\" digantian jadi kai, pikeun ngagantikeun bahan logam anu pohara mahal hargana, ngan r\u00e9sonatorna wa\u00e9 anu masih ngagunakeun bahan m\u00e9tal.\nKalayan kamekaranana, gitar terus ngalaman loba inovasi luyu jeung tungtutan pamak\u00e9anana. Tapi musisi Country, Blues , sarta Jazz mimitian nyiptakeun sagala rupa jenis Tone sarta Sound anu bisa dihasilkeun ku gitar ti t\u00e9hnik kawas Bend, Sustain sarta nu s\u00e9j\u00e9nna.\nVariasi tina \"sound\" kasebut og\u00e9 nyorong perkembangan ti musik Rock and Roll anu aya ti taun 1950-an. Les Paul nya\u00e9ta jelema kahiji anu nga\u00e9kperim\u00e9n kalayan sound gitar \u00e9l\u00e9ktrik dina taun 1940. Gitar \u00e9l\u00e9ktrik kahiji nya\u00e9ta mangrupa \"hollow-body\" / gitar kopong, sakapeung mangrupa 2 buah liang sora ngawangun hurup S-shaped dina bagian hareup awak gitar. Dina taun 1947 Paul Bigsby gaw\u00e9 babarengan jeung Merle Travis mend\u00e9sain solid-body gitar kawas gitar \u00e9l\u00e9ktrik anu urang wawuh ayeuna. Leo Fender saurang r\u00e9parasi radio nya\u00e9ta jelema kahiji anu suks\u00e9s mroduksi sacara masal gitar jenis ieu. ku kituna persaingan antara gitar Fender jeung gitar Gibson jieunan Les Paul nepi ka ayeuna.\nAya dua jenis gitar anu dawam urang nyaho di antarana:\nThe Pick guitar dicoo kalayan metik senar jeung hiji \"pick\", di mana \"pick\" ieu bentukna buleud g\u00e9p\u00e9ng kawas buah Almond anu dijieun ti batok penyu atawa palastik. \nGitar jenis ieu t\u00e9h aya 2 buah liang sora anu ngawangun S-shaped dina awak bagian hareup gitar. Senarna dijieun ti kawat sarta nyambung dina \"Tailpiece\" / tungtung pangikat senar. \"Fingerboard\"/ beuheung gitar padeukeut sarta ditandaan jeung gurat beusi / ngaranna Frets. Frets mangrupa tempat di mana ramo leungeun palebah k\u00e9nca menc\u00e9t senar. Gunana supaya pama\u00e9n babari pikeun n\u00e9angan not-not sarta pama\u00e9n jeung wirahma.\nSaprak pertengahan d\u00e9kadeu 30-an, \"pick guitar\" geus dijieun/ dirobah jadi guitar \u00e9l\u00e9ktrik kalayan masangkeun \"Contact Microphone\" di handapeun senar atawa \"pickups\". Saterusna \"pickup\" \u00e9ta disambungkeun jeung \"loudspeaker\". \"The Pick Guitar\" sarta \"electric guitar\" anu pangmindengna dipak\u00e9 dina musik Jazz, band-band dansa sarta grup Rock.\nUmumna, gitar miboga jumlah dawai 6; tuluy mecenghul gitar kalayan 12 dawai anu leuwih sawajarna dipak\u00e9 dina kancah musik country. Dina d\u00e9kadeu 50-an, mecenghul gitar jeung dua neck (fretboard); anu hiji dawaina 6 sarta hijina deui dawaina 12 (kawas anu mindeng dipak\u00e9 ku John Mclaughlin). Saterusna mecenghul og\u00e9 gitar anu miboga dawai 7 (kawas dawam nu dipak\u00e9 ku Bucky Pizzarelli), komo mecenghul og\u00e9 gitar dawai 10. \u00c9l\u00e9ktrik gitar tuluy mekar; \"Solid-body\" (kawas anu geus dijelaskeun di handap henteu sada r\u00e9sonansi, nepi ka bener-bener sora \u00e9l\u00e9ktrik) jenis gitar hollow-body sarta semi-hollowed. Jenis \u00e9l\u00e9ktrik gitar kawas \u00e9ta sawajarna dipak\u00e9 dina kancah musik rock/ pop. Jenis \u00e9l\u00e9ktrik gitar kasebut og\u00e9 nerus jeung pamak\u00e9an rupa-rupa macem sound \u00e9ff\u00e9ct.\nThe Finger-style Guitar dicoo kalayan metik senar ku ramo-ramo. Senar-senarna dijieun ti nylon, Sutera sarta kawat. Gitar ieu miboga hiji bunderan liang sora. \"The Fingerboard\" miboga Frets kawas Pick Guitar tapi leuwih rubak. Loba karya ti para maestro klasik, di antarana Bach sarta chopin, geus diaransem\u00e9n pikeun gitar. Gitar, alus anu \"The Finger-style Guitar\" atawa \"The Pick Guitar\", lolobana jadi favorit pikeun panyanyi lagu-lagu da\u00e9rah. Hiji wangun musik gitar anu popular tapi h\u00e9s\u00e9 nya\u00e9ta Flamenco, tarian Gypsy Spanyol.\nKonstruksi Gitar.\nBagian Organ Gitar.\nKonstruksi gitar dibagi jadi lima bagian, nya\u00e9ta sirah, beuheung, awak bagian luhur, cangk\u00e9ng sarta awak bagian handap.\n(a) Hiji set peg/dlayer anu jumlahna 6: nya\u00e9ta gulungan sarta pangait senar sakaligus minangka pangatur tegangan senar atawa minangka pakakas pikeun menyetem tegangan dawai gitar sangkan salaras luyu fr\u00e9ku\u00e9nsi sada anu dipikahayang;\n(b) \"Nut\" nya\u00e9ta dudukan senar di bagian tungtung papan tekan pikeun nyiptakeun jarak\u2013jarak antara senar.\nFinishing.\nPros\u00e9s finishing diwangun ti sagala rupa bagian pros\u00e9s tahapan pakasaban di antarana, (1) pandempulan, (2) pangec\u00e9tan, (3) pamasangan posisi kam/bridge, sarta (4) pamasangan senar sarta pros\u00e9s penalaan \nPungsi Gitar minangka pangiring (Rhytm).\nConto:\nKonci C mayor: Diajar Gitar| Pengertian Chord dina tangga nada C mayor\nChord C diwangun ti nada 1 (do), 3 (mi) sarta 5(sol)\nDiajar Gitar.\nPengertian Chord.\nChord nya\u00e9ta tilu atawa leuwih, nada anu dicoo sacara babarengan atawa papisah. Alatan dicoo 3 nada atawa leuwih mangka sora anu dihasilkeun baris kad\u00e9ng\u00e9 leuwih lega (rubak) sarta dawam diaplikasikan minangka pengiring vokal atawa pakakas musik melodi (bisa gitar melodi, keyboard dll.) chord bisa disebut konci lagu, pikeun urang diajar."}
{"id": "33487", "revid": "6005", "url": "https://su.wikipedia.org/wiki?curid=33487", "title": "Antropologi salaku Elmu Kabudayaan", "text": " &lt;ns&gt;0&lt;/ns&gt;\n &lt;revision&gt;\n &lt;timestamp&gt;2011-09-23T20:06:43Z&lt;/timestamp&gt;\n &lt;contributor&gt;\n &lt;username&gt;Aditia.Gunawan&lt;/username&gt;\n &lt;/contributor&gt;\n &lt;comment&gt;mindahkeun Antropologi salaku Elmu Kabudayaan ka Antropologi: Panjang teuing judulna&lt;/comment&gt;\n &lt;origin&gt;314261&lt;/origin&gt;\n &lt;model&gt;wikitext&lt;/model&gt;\n &lt;format&gt;text/x-wiki&lt;/format&gt;"}
{"id": "33489", "revid": "20886", "url": "https://su.wikipedia.org/wiki?curid=33489", "title": "Wayang wong Priangan", "text": "Wayang dina basa Jawa Kuno (Kawi) miboga harti \"bayangan\" atawa \"pertunjukan bayangan\" jeung kecap wong miboga harti \"manusa\". Jadi \"Wayang Wong\" nya\u00e9ta pintonan anu mimitina aktor aktrisna mangrupa bon\u00e9ka tina kulit atawa gol\u00e9k saterusna diganti ku manusa. Warta ditulis ngeunaan pamak\u00e9an istilah \"wayang wong\" kakara ditepungan dina taun 930 M, anu dituliskeun dina Prasasti Wimalasrama di Jawa W\u00e9tan. Dina khazanah kasenian Cirebon, jenis kasenian anu sok nampilkeun carita jeung palakuna manusa nya\u00e9ta \"wayang wong\".\nRupa-rupa Wayang Wong.\nDina jaman Mataram Kuno wayang wong, kawas halna \"wayang\" (wayang kulit), nampilkeun wiracarita Ramayana jeung Mahabarata. Di Bali aya dua macem wayang wong, nya\u00e9ta \"wayang wong Parwa\" jeung \"wayang wong Ramayana\" atawa \"wayang wong Ngramayana\". Wayang wong Parwa nya\u00e9ta wayang wong anu nyokot lakon tina carita Mahabarata \"(asta Dasa Parwa)\" anu sakab\u00e9h lalakona kajaba para panakawann, euweuh nu mak\u00e9 top\u00e9ng (tapel). Wayang wong Ngramayana anu disebut wayang wong, nyokot lakon tina carita Ramayana anu hampir sakab\u00e9h lalakona mak\u00e9 top\u00e9ng.\nSajarah ayana Wayang Wong Priangan.\nKeur jaman Indon\u00e9sia-Islam bukti-bukti ngeunaan mekarna seni tari di Jawa Kulon anyar kaluar dina abad ka-16, utamana sanggeus Cirebon ngikeut hubungan anu raket jeung Demak 1542-1581. Dina abad ka-16 lalakon anu nyebarkeun agama di Cirebon, di antarana : Sunan Gunung Jati di barengan ku Sunan Kalijaga, anu boga cara pikeun ngumpulkeun rahayat pikeun da\u00e9k ngad\u00e9ng\u00e9keun khotbah jeung da\u00e9k asup kana agama Islam kalayan ngagunakeun gamelan, wayang sarta pintonan tari-tarian. Ieu mangrupa bukti y\u00e9n masarakat Jawa Kulon saacan jaman Islam geus resep kana kasenian utamana seni tari. Di Jawa Tengah keur jaman Indon\u00e9sia-Islam, utamana keur jaman Mataram anyar dina taun 1524-1755, aya kondisi anu relatif sarua jeung di Cirebon dina hal aktivitas nyebarkeun agama Islam. Numutkeun leg\u00e9nda Jawa, para wali ngagunakeun gamelan, wayang jeung wayang top\u00e9ng pikeun sarana ngirut anggota masarakat Jawa ngumpul, jeung sanggeus nonton, wali tuluy khotbah pikeun m\u00e9r\u00e9 ajaran agama Islam ka masarakat.\nNumutkeun tradisi Jawa, para wali, utamana Sunan Kalijaga sok disebutkeun salaku manusa anu sagala bisa. Sunan Kalijaga anu sok disebut nu nyiptakeun top\u00e9ng-top\u00e9ng pikeun mintonkeun wayang topeng pangheulana dina abad ka-16. Sunan Kalijaga dina nyieun pola topeng nurutan pola wayang gedhog, jeung mimiti nyieun top\u00e9ng disebutkeun dina taun 1508 taun Jawa \"(angesti sirna yakseng bawana)\" atawa dina taun 1586 Mas\u00e9hi. Anu di sebut wayang gedhog nya\u00e9ta pola anyar pintonan wayang (wayang kulit) anu mawa carita Panji, anu aya di Jawa Timur dina ahir jaman Majapahit atawa keur agama Islam mulai mangaruhan dina ahir abad ka-15.\nKeur jaman Majapahit (1584-1755), wayang top\u00e9ng sajaba mangrupa pintonan istana, kasebar og\u00e9 di da\u00e9rah pantai (pesisir) jeung da\u00e9rah luar karajaan (mancananagara). Di da\u00e9rah pantai jeung luar karajaan rombongan wayang top\u00e9ng lolobana dipingpin ku para dalang wayang kulit. Lalakon anu terkenalna nya\u00e9ta Jaka Bluwo, Jaka Semarung, Jaka Penjaring, jeung Kudanarawangsa. Ku kitu ulah diherankeun deui y\u00e9n di Cirebon tumuwuh sarta ngembang wayang wong bertop\u00e9ng atawa wayang top\u00e9ng atawa og\u00e9 disebut top\u00e9ng dalang. Sabab, Sunan Kalijaga anu mantuan Sunan Gunung Jati nya\u00e9ta seniman adiluhung dina hal wayang top\u00e9ng kasebut.\nCiri-ciri.\nCiri-ciri Wayang Wong Priangan nya\u00e9ta lakon anu dibawakeuna leuwih mindeng nyaritakeun carita galur Mahabarata kaasup Bharatayudha, Arjuna Sasrabahu, sarta sawatara sempalan carita anu kaceluk kawas lakon Jabang Tutuka, Brajamusti, sarta Srikandi-mustakaweni. Para palaku atawa penarina henteu mak\u00e9 top\u00e9ng sarta dialogna langsung diucapkeun ku para palakuna, sedengkeun dalangna ngan berperan ngungkabkeun narasi wa\u00e9, sedengkeun tata busana sarta riasna indit ti Wayang Gol\u00e9k kaasup dialog sarta narasina, ngeunaan tarian, dina dasarna mangrupa perpaduan tina sawatara asal nya\u00e9ta ti Wayang Wong Cirebon, tari Tayuban, Pencak Silat, sarta tari-tarian Wayang Golekna.\nCara Pintonan.\nLamun kajadian-kajadian pintonan Wayang Wong Priangan ti mimiti mangsa saacan kamerdekaan nepi ka masa sanggeus kamerdekaan, anu dialaman ku kelompok-kelompok di kalangan m\u00e9nak jeung anu dialaman ku kelompok-kelompok dikalangan rahayat disusud, ku kituna aya dua cara pintonan: Cara pintonan mandiri jeung ditanggep.\nPalaku.\nPalaku dina pintonan Wayang Wong Priangan nya\u00e9ta jalma-jalma anu sacara langsung berperan dina ngawujudkeun para tokoh jeung ngahirupkeun penyajian Wayang Wong ku kituna bisa dipintonan. Hiji carita atawa lakon bisa kacipta jadi hiji pintonan lamun dicekel ku hiji pama\u00e9n atawa leuwih. Lamun dina pintonan Wayang Kulit aktor-aktrisna nya\u00e9ta boneka-boneka tina kulit, sedengkeun Wayang wong aktor-aktrisna jalma. Sajaba ti \u00e9ta, dina penyajian Wayang Wong aya perpaduan harmonis antara drama atawa carita anu dibawakeun ku dialog, tari jeung instrumen gamelan salaku pengiringna. Dina nyajikeun pintonan Wayang Wong ieu, sajaba saban penari ngomong, aya og\u00e9 juru carita anu disebut dalang. Ku kituna, palaku utama dina pintonan Wayang Wong Priangan diwangun ku mayang, dalang, nayaga, jeung sinden.\nMayang.\nMayang dina Wayang Wong Priangan nya\u00e9ta aktor-aktris anu ngavisualisasikeun jeung ngahirupkeun sakab\u00e9h tokoh wayang luyu kalayan lakon anu dibawakeun, alus minangka pemeran utama atawa minangka pemeran pembantu. Aya sebutan anu sp\u00e9sifik pikeun anu nari Wayang Wong Priangan nya\u00e9ta anak wayang. Spesifikasi nu utamana dina jenis lalakon atawa nu jadi lalakon Wayang Wong Priangan, katilik tina jenis kelamin lalakon wayang jeung tingkatanana karakter atawa watekna. Aya og\u00e9 ciri-ciri karakter unggal lalakon dina Wayang Wong Priangan, sanajan geus tangtu tapi kaungkap r\u00e9latif leuwih basajan lamun dibandingkeun jeung ciri-ciri lalakona Wayang Wong Keraton Yogyakarta, dina jenis lalakon lalaki atawa aw\u00e9w\u00e9na. Sanajan kitu, dina sababaraha hal anu dasar, ciri-ciri karakter dina unggal lalakon Wayang Wong Priangan, miboga hal nu sarua dina tipe-tipe gerak dina unggal lalakon Wayang Wong Keraton Yogyakarta.\nDalang.\nKecap \"dalang\" asal kecapna tina Basa Kawi, \"Dalang\", numutkeun \"Kamus Besar Bahasa Indonesia\", artina jalma anu ma\u00e9nkeun wayang; \"wayang kulit\"; \"wayang gol\u00e9k\". dalang nya\u00e9ta nu nyusun naskah, produser, juru carita, pamingpin pintonan, jeung og\u00e9 nu ma\u00e9nkeun \u00e9ta wayang. Sedengkeun numutkeun Soedarsono, dalang kudu nyaho \"tambon\" (sajarah dina carita kuno), \"gending\" (musik), \"gend\u00e9ng\" (nyanyi), \"gendeng\" (wani kumaha wa\u00e9), \"basa\" (ngawasa basa Jawa), \"ompak-ompak\" (bisa nyaritakeun kalayan kecap-kecap anu kuat nepi ka nepungan sasarana), \"ilmu batin\" (\u00e9lmu kabatinan), jeung \"sabetan\" (tehnik ma\u00e9nkeun wayang). Ku kituna hiji dalang nya\u00e9ta jalma nu serba bisa. Peran dalang dina pintonan Wayang wong Priangan ngan ukur pakait jeung narasi anu di omongkeun ku cara \"kakaw\u00e9n\" jeung \"nyandra\", sabab dialog atawa antawacana dina unggal tokoh wayang sok diomongkeun langsung ku penari sewang-sewangan, aya og\u00e9 peranan khas pikeun dalang anu s\u00e9j\u00e9na nya\u00e9ta salaku nayaga \"cempala\" jeung \"kecr\u00e9k\".\nNayaga.\nPintonan wayang wong dina umumna dipirig ku sapapakas gamelan, jeung nu nabeuhna kaum lalaki anu disebut \"nayaga\" atawa \"pangrawit\", jeung salaku vokal atawa \"juru kawih\", anu disebut \"sinden\" anu umumna dibawakeun ku aw\u00e9w\u00e9, jumlah nayaga wayang wong priangan disaluyukeun jeung jumlah gamelana, nya\u00e9ta sapuluh jalmi, anu kabagi dina : \"rebab\", \"kendang\", \"saron anak\", \"saron indung\", \"panerus\", \"rincik\", \"gambang\", \"ketuk\", jeung \"goong\", nu nyinden dina wayang lobana mung hiji. \nFungsi sarta Harti.\nMasarakat nya\u00e9ta sakumpulan jalma-jalma anu hirup babarengan jeung ngahasilkeun kabudayaan, kabudayaan \u00e9ta miboga fungsi anu sakitu ged\u00e9nana pikeun manusa jeung masarakat. Rupa-rupa kakuatan anu kudu disanghareupan ku masarakat jeung anggota-anggotana sarupaning kakuatan alam atawa kakuatan-kakuatan s\u00e9j\u00e9na di masarakat \u00e9ta sorangan anu teu alus wa\u00e9 pikeun maran\u00e9hna. Saban ti \u00e9ta manusa jeung masarakat og\u00e9 merlukeun kapuasan dina dirina sorangan, r\u00e9k dina hal bidang spiritual atawa material. Cara pandangan historis ngajarkeun y\u00e9n unggal kabudayaan geus ngalakonan hiji fase y\u00e9n unggal kasenian og\u00e9 teu nyorangan dina kahirupanana, tapi jadi bagian dina kahirupan urang. Ku kituna kasenian nu tumuwuh dina unggal lapisan masarakat jadi salah sahiji unsur penting dina kabudayaan. Ku kituna kasenian miboga peranan fungsi jeung arti (makna) anu penting pikeun masarakat.\nSababaraha fungsi seni pintonan dina lingkungan-lingkungan etnik di Indon\u00e9sia, bisa disebutkeun di handap ieu :"}
{"id": "33490", "revid": "660074", "url": "https://su.wikipedia.org/wiki?curid=33490", "title": "Bedog", "text": "Bedog t\u00e9h pakarang paranti motong, tuktak-teukteuk.. Bangsa p\u00e9so ged\u00e9 paranti kudak-kad\u00e9k.. Pakarang paranti kudak-kad\u00e9k.\nPungsi Bedog.\nPungsi Praktis.\nPungsi praktis leuwih nyoko kana harti ngadeudeul pagaw\u00e9an, nyindekelkeun kagunaan bedog dina kahirupan sapopo\u00e9 kayaning keur nuar awi, meulah suluh, meulah awi, nyisit awi pibilikeun, kudak-kad\u00e9k di kebon, keur meuncit sasatoan, nyacag daging jeung r\u00e9a-r\u00e9a deui.\nhal ieu luyu jeung ngaran-ngaran bedog nu aya pakaitna jeung pagaw\u00e9an. Bedog gagaplok dipak\u00e9 kudak-kad\u00e9k di kebon, bedog pameuncitan dipak\u00e9 meuncit sasatoan, bedog jonggol atawa bedog hambalan biasana dipk\u00e9 mes\u00e9k kalapa kalawan misahkeun tapasna, bedog gula sabeulah dipak\u00e9 pikeun ngabutik. Dina pungsi praktis, bedog t\u00e9h henteu ngutamakeun wangun nu alus, tapi leuwih ngutamakeun kakuatan jeung seukeutna.\nPungsi Simbolis.\nJaman baheula bedog miboga aj\u00e9n karamat. Bedog boga aj\u00e9n pikeun ngangkat harkat darajat nu nyimpenna, malah mah mibanda unsur lianna saperti mawa berkah salamet. Kiwari simbol karamat geus ngalaman parobahan, lantaran kiwari mah nu n\u00e9mbongkeun simbol kagagahan t\u00e9h kayaning boga mobil, motor jrrd.\nPungsi \u00c9st\u00e9tis.\nPungsi \u00e9st\u00e9tis tina bedog salian dipak\u00e9 pakakas, bisa og\u00e9 dijieun papa\u00e9s di imah, dijieun barang kol\u00e9ksi. Tumali kana pungsi \u00e9st\u00e9tis bedog, panday jeung maranggi nyumponan udagan \u00e9st\u00e9tis. Wilah bedog di alus-alus, ukiran maranggi disaluyukeun jeung pungsina, atuh ragam hiasna beuki beunghar. Wanda p\u00e9rah jeung sarangka beuki beunghar deuih, lian ti taliti dina detil. Ku cara kitu bedog sapuratina boga aj\u00e9n nu luhung. Teu matak \u00e9ra sanajan teu disebut karya seni og\u00e9.\nPungsi \u00c9konomi.\nBedog geus jadi komoditi, barang nu dijieun obj\u00e9k jual beli, aya babasan nu unina panday mah tara boga bedog hartina sasarina ari tukang mah tara bogaeun barang jieunanana sabab lamun aya nu meuli sok dijual. ."}
{"id": "33491", "revid": "3", "url": "https://su.wikipedia.org/wiki?curid=33491", "title": "Hardjapamekas", "text": ""}
{"id": "33492", "revid": "25926", "url": "https://su.wikipedia.org/wiki?curid=33492", "title": "Jangari", "text": "Jangari nya\u00e9ta sesebutan pikeun situ di wewengkon Bobojong Kacamatan Mande, kabupat\u00e9n Cianjur.Situ Jangari bisa kahontal ti Jakarta ngaliwatan jalan tol Jagorawi. Sabada gerbang tol Ciawi tuluy ka arah Puncak diteruskeun ka kota Cianjur, jarakna kira-kira 17\u00a0km ti kota Cianjur. Ieu situ t\u00e9h mangrupa situ jieunan manusa anu masih k\u00e9n\u00e9h bagian ti situ Cirata.\nPuseur Budidaya Lauk Darat.\nSalah sahiji lauk budidaya nu utama di ieu situ nya\u00e9ta lauk emas. salian ti lauk s\u00e9j\u00e9nna kayaning nila beureum, nila hideung, nilem, patin, bawal, jrrd.\nLauk nu diingu di ieu situ boga kapunjulan ti lauk nu diingu di tempat lianna, iwal ti laukna gancang ged\u00e9, dagingna og\u00e9 teu bau leutak.\nRata-rata produksi lauk di ieu situ bisa ngahontal 1.000 ton unggal bulanna. Hasil lauk ti ieu situ t\u00e9h tuluy dikirim ka sababaraha kota di Indonesia, og\u00e9 pikeun minuhan kabutuhan lauk di Jawa Kulon. Produksi anu bisa sakitu ged\u00e9na t\u00e9h alatan di ieu situ aya teu kurang ti 70.000 unit jaring apung.\nTradisi.\nDi ieu situ aya hiji tradisi nu maneuh diayakeun unggal taunna anu disebut tradisi \"Ngalokat Leuwi Jangari\" jeung \"Ngarak Burayak\". Dina ieu kagiatan t\u00e9h diayakeun rupa-rupa pagelaran, helaran jeung atraksi kasenian has Cianjur, di antarana tari Pelung Manggung, tari Kuda Kosong, kendang penca, Cianjuran jrrd."}
{"id": "33494", "revid": "25926", "url": "https://su.wikipedia.org/wiki?curid=33494", "title": "Jarawat", "text": "Jarawat atawa ewateun (Basa Indon\u00e9sia: \"jerawat\", Basa Ac\u00e9h: \"mu\u00ebn\", Basa Banjar: \"jariawat\", , Basa Jawa: \"kukul\", ) nya\u00e9ta kondisi abnormal kulit lantaran gangguan leuwihna produksi kelenjar minyak (sebaceous gland)nu nyababkeun mepetna saluran folikel buuk jeung pori-pori kulit. Sakumaha anu geus ku urang uninga sadayana, y\u00e9n jarawat t\u00e9h muncul sanggeus hiji jelema asup kana mangsana bal\u00e9g. Jerawat ieu t\u00e9h mimiti aya nalika umur 14-19 taun (pubertas). Munculna jarawat dina umur sakitu t\u00e9h mangrupa p\u00e9nom\u00e9na psikologis lantaran s\u00e9kr\u00e9si hormon-hormon kelenjar buntu jeung parobahan susunan hormon hiji jalma. Nalika bal\u00e9g, komposisi homon kacida s\u00e9nsitipna. Nalika beuki saeutikna hormon \"androg\u00e9n\" atawa hormon \"\u00e9strog\u00e9n\", kalenjar nu aya dina kulit bakal kapangaruhan. Hal ieu ngabalukarkeun kalenjar \u00e9ta nambahan aktip jeung nambahan og\u00e9 minyak anu kaluar.\nRupa-rupa Jarawat.\nJarawat Titik.\nAya keur mimiti jarawat muncul. Dijerona loba kom\u00e9doan. Nu mepetan kalenjar minyak jeung kom\u00e9do bisa dikaluarkeun ku cara kulit disanghareupkeun di handap uap atawa sibeungeut ku cai haneut , tuluy kulit nu jarawatan diteken."}
{"id": "33495", "revid": "6005", "url": "https://su.wikipedia.org/wiki?curid=33495", "title": "Jerawat", "text": ""}
{"id": "33496", "revid": "3", "url": "https://su.wikipedia.org/wiki?curid=33496", "title": "Wayang wong priangan", "text": ""}
{"id": "33497", "revid": "25926", "url": "https://su.wikipedia.org/wiki?curid=33497", "title": "D\u00e9nmark", "text": "Karajaan D\u00e9nmark (basa D\u00e9nmark: \"Kongeriget Danmark\") mangrupa nagara Nordik nu pangleutikna jeung pangkidulna. Nagara ieu aya di Skandinavia, \u00c9ropa Kal\u00e9r, tapi euweuh dina samenanjung Skandinavia. Nagara ieu kaasup anggota Uni \u00c9ropa.\nD\u00e9nmark tepung wates jeung Laut Baltik jeung Laut Kal\u00e9r. Wewengkonna kaasup hiji samenanjung di J\u00e9rman kal\u00e9r nu ngaranna Jylland (Jutlandia), Kapuloan Fyn (Funen), Sj\u00e6lland (Z\u00e9aland), Vendsyssel-Thy, Lolland, Falster, Bornholm, jeung ratusan pulo leutik, nu mindeng disebut kapuloan D\u00e9nmark. Sam\u00e9m\u00e9h Terusan Kiel dikali, jalan laut ka Laut Baltik ngan bisa liwat tilu \"Selat D\u00e9nmark\".\nNagara ieu ngagunakeun monarki konstitusional jeung sistem pamar\u00e9ntahan parlem\u00e9nter. D\u00e9nmark boga hiji pamar\u00e9ntah pusat jeung 98 munisipalitas minangka pamar\u00e9ntah wewengkon. D\u00e9nmark geus jadi anggota Uni \u00c9ropa ti 1973, tapi nepi ka ayeuna masih k\u00e9n\u00e9h teu gabung kana Eurozone. D\u00e9nmark mangrupa salha sahiji pawangun NATO jeung OECD. D\u00e9nmark og\u00e9 hiji anggota OSCE.\nBasa resmina, Basa D\u00e9nmark, sarumpun jeung Basa Sw\u00e9dia jeung Basa Norw\u00e9gia, lantaran basa-basa \u00e9ta miboga kakaitan sajarah jeung budaya nu kiat. 82% ti populasi D\u00e9nmark jeung 90.3% s\u00e9k\u00e9 D\u00e9nmark pangagem gar\u00e9ja Lutheran. Dina taun 2010, 548.000 urang (9.9% populasi D\u00e9nmark) mangrupa imigran atawa katurunanna. Mayoritasna (54%) asalna ti Skandinavia atawa bagian \u00c9ropa nu s\u00e9j\u00e9n, s\u00e9sana asalna ti nagara-nagara di Asia jeung Afrika.\nGreenland jeung Kapuloan Faroe mangrupa wewengkon ti karajaan D\u00e9nmark, tapi aya kakawasaan politikna sorangan.\nWewengkon.\nTi kaping 1 Januari 2007, dumasar kana \"2007 Danish Municipal Reform\", D\u00e9nmark ngarobah babagian wewengkon administrasina jadi 5 \"region\", ngaganti sistem 13 amt jeung ngagabung sababaraha munisipalitas leutik kana sababaraha munisipalitas nu leuwih ged\u00e9 jadina jumlah nu tadina, 270, ngaleutik nepi ka ngan 98 munisipalitas.\n\u00c9timologi.\nAsal kecap \"Danmark\", pakaitan antara s\u00e9k\u00e9 Dane jeung D\u00e9nmark, jeung sajarah ngahijina D\u00e9nmark salaku karajaan masih k\u00e9n\u00e9h dipas\u00e9akeun. Aya nu boga pamikiran, \"Dan\" asalna ti s\u00e9k\u00e9 Dane atawa ti Dan, sang raja l\u00e9g\u00e9ndaris ti s\u00e9k\u00e9 Dane. Dua t\u00e9ori ieu ngarujuk ti kitab-kitab s\u00e9k\u00e9 Dane di Skandinavia, Yunani, jeung Romawi (kawas Ptolomeus, Jordanes, jeung Santo Gregorius ti Tours), sarta literatur abad patengahan (kawas Adam ti Bremen, Beowulf, Widsith, jeung Poetic Edda).\nSababaraha kitab nyebutkeun \"Dan\" jeung \"Dane\" asalna ti kecap nu hartina \"taneuh datar\", atawa ti Basa J\u00e9rman \"Tenne\" hartina lantai pangirik, Basa Inggris \"den\" hartina guha, Sanskrit \"dh\u00e1nu\u1e63-\" (\u0927\u0928\u0941\u0938\u094d) hartina gurun. \"-Mark\" hartina wewengkon leuweung atawa wewengkon pawatesan, meureun lantaran wawatesan jeung leuweung di kidul Kaharyapatihan Schleswig, kawas -mark dina Finnmark, Telemark, jeung Dithmarschen.\nSababaraha d\u00e9skripsi awal ngeunaan asal kecap 'Denmark', ditepungan dina \"Chronicon Lethrense\"(abad ka-12), Sven Aggesen (ahir abad ka-12), Saxo Grammaticus (awal abad ka-13), jeung Balada Eric (patengahan abad ka-15). \"Chronicon Lethrense\" nerangkeun y\u00e9n wanci Kaisar Romawi, Augustus, ngalawan D\u00e9nmark di jaman Dawud. D\u00e9nmark waktos \u00e9ta kawangun ti tujuh wewengkon Jutlandia, Fyn, Sj\u00e6lland, M\u00f8n, Falster, Lolland, jeung Sk\u00e5ne nu dipingpin ku Raja Ypper ti Uppsala. Anjeunna kagungan tilu putra, Nori, \u00d8sten, jeung Dan. Dan dipilih pikeun mingpin Sj\u00e6lland, M\u00f8n, Falster, jeung Lolland, nu kawanoh katelah wewengkon Videslev. Wanci urang Jutlandia ngalawan Kaisar Augustus, maran\u00e9hna m\u00e9nta Dan sangkan ngabantuan maran\u00e9hna. Saenggeus meunang, Dan diistr\u00e9nan jadi raja Jutlandia, Fyn, Videslev, jeung Sk\u00e5ne. Hiji d\u00e9wan mutuskeun ngaranan nagri ngahiji ieu \"Danmark\" (Dania) ti jenengan raja anyar maran\u00e9hna, Dan. Saur sajarawan Jordanes \"Dani\" di \"Asal bangsa Deed ti Goth\" ti taun 551 kira-kira minangka taun awal disebutna urang D\u00e9nmark. Struktur tatahanan Danevirke diwangun dina sababaraha tahap ti abad ka-3 salajengna, jeung ukuran leutik usaha konstruksi \u00e9ta dina 737 disumbangkeun sangkan ayana Raja D\u00e9nmark.\nSajarah.\nPrasajarah.\nDumasar kana pamanggihan ark\u00e9ologis di D\u00e9nmark, kalacak banda ark\u00e9ologis dina Periode Antarglasial Eem ti 130.000-110.000 SM. D\u00e9nmark geus miboga populasi ti kira-kira 12.500 SM, jeung tatan\u00e9n geus aya ti 3.900 SM. Jaman Perunggu Nordik (1.800-600 SM) di D\u00e9nmark ditandaan ku gundukan makam, nu ningggalan loba pamanggihan, kaasup \"lur\" (taromp\u00e9t purba tampa liang) jeung \"kar\u00e9ta tempur surya Trundholm\".\nDina Zaman Beusi Pra-Romawi (500 SM - 1 M), populasi asli mimiti migrasi ka kidul, sanaos urang D\u00e9nmark kahiji datang antara Jaman Beusi Pra-Romawi jeung Jaman Beusi G\u00e9rmania di Jaman Beusi Romawi (1-400 M). Propinsi Romawi miara jalur dagang jeung hubungan jeung s\u00e9k\u00e9-s\u00e9k\u00e9 asli di D\u00e9nmark, dibuktian ku dipanggihna koin Romawi di D\u00e9nmark. Bukti pangaruh budaya Kelt nu kiat, kalacak ti p\u00e9riodeu ieu di D\u00e9nmark jeung raloba bagian \u00c9ropa Kal\u00e9r-Kulon, jeung mangrupa bukti nu ngadukung kana pamanggihan kat\u00e9l Gundestrup.\nPopulasi D\u00e9nmark kahiji datang ti beulah w\u00e9tan Kapuloan Denmark (Sj\u00e6lland) jeung Sk\u00e5ne. Maran\u00e9hna ngagunakeun basa J\u00e9rmanik Kal\u00e9r kuna. Saur para sajarawan[saha?], sam\u00e9m\u00e9h maran\u00e9hna daratang, sabagian loba Jutlandia jeung kapuloan di kira-kirana dicicingan ku s\u00e9k\u00e9 Jutlandia, katurunan populasi nu dikenal ti sumber-sumber sajarah kuna (sapertos Tacitus jeung Ptolemeus). Sabagian loba urang Jutlandia dikenal salaku urang Angle jeung urang Sakson. Maran\u00e9hna teras diundang Inggris salaku prajurit bayaran ku Raja Britonia nu namina Vortigern jeung dib\u00e9r\u00e9 wewengkon tenggara ti Kent, nya\u00e9ta Pulo Wight, jeung nyaricing di ditu. Teras budaya maran\u00e9hna kaserep atawa leungit ku sabab invasi Angle jeung Saxon, nu ngawangun Anglo-Saxon. Populasi Jutlandia nu ny\u00e9sa ngaasimilasi jeung s\u00e9k\u00e9 Dane.\nJaman Viking.\nAntara abad ka-8 nepi ka 10, bangsa D\u00e9nmark katelah minangka Viking. Sasarengan jeung urang Norw\u00e9gia jeung Sw\u00e9dia, maran\u00e9hna ngajajah, balap, jeung ngadagang dina sakab\u00e9h bagian \u00c9ropa. Kahiji kalina panjajah Viking nepungan Islandia liwat kacilakaan dina abad ka-9, liwat jalur Kapuloan Faroe (F\u00f8royar) jeung ahirna nepungan \"vinland\" (taneuh anggur) nu ayeuna kakenal salaku New Foundland. Dina sababaraha wanci, bangsa Viking og\u00e9 nalukan bagian Inggris, anu kakenal ngaranna Danelaw, Irlandia, jeung Perancis, m\u00e9r\u00e9 ngaran ka bagian Normandia di Perancis. Kawas nu di\u00e9c\u00e9skeun ku batu Jelling, bangsa D\u00e9nmark ngahiji jeung dikristenan kira-kira dina taun 965 ku Harald Bluetooth, raja D\u00e9nmark kadua nu diakuan.\nD\u00e9nmark Abad Tetengahan.\nLangkung jaman ieu, raja D\u00e9nmark ngawasaan Sk\u00e5neland (Sk\u00e5ne, Halland, jeung Blekinge), \u00c9stonia D\u00e9nmark, kawas kadipaten Schleswig jeung Holstein di J\u00e9rman kal\u00e9r. Dina 1397, D\u00e9nmark asup kana Himpunan Kalmar kalawan Norw\u00e9gia jeung Sw\u00e9dia-Finlandia. Mangrupa himpunan sababaraha nagara-nagara Skandinavia nu ngajaga perkawis nagri masing-masing, jeung lumangsung nepi ka Sw\u00e9dia ngagedur dina 1523. R\u00e9formasi Prot\u00e9stan datang di Skandinavia dina p\u00e9riode 1530-an, jeung mimilu og\u00e9 perang sadulur Konfrontasi Pang\u00e9ran, D\u00e9nmark asup Lutheranisme dina taun 1536. Teras dina taun \u00e9ta, D\u00e9nmark ngahiji jeung Norw\u00e9gia og\u00e9 koloni-koloni maran\u00e9hna.\nSajarah Mod\u00e9rn.\nSk\u00e5neland dipasihan ka Sw\u00e9dia dina Pajangjian Roskilde dina 1658 jeung kahijian D\u00e9nmark-Norw\u00e9gia bubar kalawan Pajangjian Kiel dina taun 1814, wanci Norw\u00e9gia asup kana kahijian nu anyar jeung Sw\u00e9dia, nu lumangsung nepi ka taun 1905. D\u00e9nmark ngajaga koloni di Islandia, Kapuloan Faroe (Foroyar) jeung Gronland. Misah ti koloni Nordik, D\u00e9nmark ngawasaan India D\u00e9nmark (Tranquebar di India) ti taun 1620 nepi ka taun 1869, Basisir Emas D\u00e9nmark (Ghana) ti 1658 nepi ka taun 1850, jeung Hindia Kulon D\u00e9nmark (Kapuloan Virgin Am\u00e9rika Sarikat) ti 1671 nepi ka 1917.\nGerakan liberal jeung nasional D\u00e9nmark lumangsung dina p\u00e9riode 1830-an, jeung saenggeus R\u00e9volusi 1848 \u00c9ropa D\u00e9nmark jadi monarki konstitusional dina kaping 5 Juni 1849.\nSaenggeus Perang Schleswig Kadua (basa D\u00e9nmark: \"Slesvig\") dina taun 1864, D\u00e9nmark dipaksa pikeun masihan Schleswig-Holstein ka Prusia. Saenggeus kajadian ieu, D\u00e9nmark milih jadi n\u00e9tral, akibatna D\u00e9nmark tetep n\u00e9tral dina Perang Dunya I. Saenggeus \u00e9l\u00e9hna J\u00e9rman, Versailles ngajukeun sangkan mulangkeun Schelswig-Holsteinnu waktos \u00e9ta bagian ti J\u00e9rmanka D\u00e9nmark. Sieun ku iredentisme, D\u00e9nmark nolak mikirkeun balikna wewengkon \u00e9ta jeung keukeuh kana pl\u00e9bisit nu kakait jeung balikna Schleswig. Kadua Pl\u00e9bisit Schleswig jadi nungturut dina kaping 10 F\u00e9bruari jeung 14 Maret. Dina kaping 10 Juli 1920, saenggeus pl\u00e9bisit jeung ditandatangananna ku raja dina 9 Juli di dokum\u00e9n panghujuan deui, Schleswig Kal\u00e9r (S\u00f8nderjylland) dib\u00e9r\u00e9 ka D\u00e9nmark. Dinten panghijian \u00e9ta (Genforeningsdag) di\u00e9lingan dina kaping 15 Juni tiap taun di Valdemarsdag.\nSanajan n\u00e9tral, D\u00e9nmark ditarajang ku J\u00e9rman (Operasi Weser\u00fcbung), dina kaping 9 April 1940. Sanajan dib\u00e9r\u00e9 kakawasaan mandiri (nu r\u00e9ngs\u00e9 dina taun 1943, lantaran gerakan lalawan nu muncak), D\u00e9nmark tetep dijajah ku cara milit\u00e9r dina PD II. Akibat simpati D\u00e9nmark ka Sakutu kacida kiat; 1.900 pulisi D\u00e9nmark ditahan G\u00e9stapo jeung kalawan kakawal dikirim pikeun diinternir di Buchenwald. Dina perang, Islandia mroklamasikeun kamerd\u00e9kaan jeung dina taun 1948 Kapuloan Faroe mibanda kakawasaan dina nagri. Saenggeus perang, D\u00e9nmark jadi salah sahiji anggota pawangun Sarikat Bangsa-Bangsa jeung NATO jeung dina taun 1973, ngagabung ka Masarakat \u00c9konomi \u00c9ropa (nu engk\u00e9 jadi, Uni \u00c9ropa). Dina taun 1979, Greenland mibanda kakawasaan dina nagri.\nPolitik.\nD\u00e9nmark mangrupa monarki pangkolotna nu masih lumangsung di buana \u00c9ropa. Dina 1849, minangka monarki konstitusional kalawan diadopsina konstitusi nu anyar. Pamingpinna resmina mangrupa pupuhu nagara, lalaku nu sipatna s\u00e9r\u00e9monial, ti kakawasaan \u00e9ksekutif, nu dilaksanakeun ku raja atawa ratu, dilaksanakeun langkung kabin\u00e9t menteri, jeung PM nu ngagunakeun prinsip \"primus inter pares\". Kakawasaan l\u00e9gislatif dipasihan ka monarki jeung parlem\u00e9n D\u00e9nmark, diwanoh salaku \"Folketing\", nu diwangun ti (teu leuwih ti) 179 anggota. Kakawasaan yudisial aya dina pangadilan.\nPamilu parlem\u00e9n kedah dilaksanakeun minimal tiap 4 taun; nanging PM bisa mar\u00e9ntah sangkan dilaksanakeun leuwih awal. Upami Parlem\u00e9n ngayakeun mosi teu percaya kana PM jadina pamar\u00e9ntahan eureun.\nD\u00e9nmark ngagunakeun hak pilih universal dina sakab\u00e9h perkawis, aw\u00e9w\u00e9 dianggap sami jeung lalaki dumasar hukum D\u00e9nmark (nanging aranjeunna teu teu diwajibkeun ngalaksanakeun wajib milit\u00e9r).\nHukuman maot dihupus di D\u00e9nmark dina 1930. Diterapkeun singket saenggeus Perang Dunya II, ku raloba masarakat. 46 urang dihukum maot ku sabab kajahatan perang, saenggeus hukuman mati teu diterapkeun dina sababaraha taun. Dina 1978 ahirna dihupus deui. Dumasar kana hukum D\u00e9nmark, \u00e9ta t\u00e9h il\u00e9gal ng\u00e9kstradisi warga nagarana ka nagri di mana maran\u00e9hn bakal dihukum maot.\nG\u00e9ografi.\nWawatesan D\u00e9nmark jeung J\u00e9rman nya\u00e9ta panjangna 68\u00a0km jeung dikurilingan 7.314\u00a0km garis basisir. Legana 43.094\u00a0km2. Ti taun 2000, D\u00e9nmark geus kahubung jeung Sw\u00e9dia kidul ku Rawayan \u00d8resund.\nTitik pangkal\u00e9rna di D\u00e9nmark nya\u00e9ta Skagen (basisir kal\u00e9r Skaw) di 57\u00b0 45' 7\" lintang kal\u00e9r, pangkidulna nya\u00e9ta Gedser (bagian ti Falster kidul) 54\u00b0 33' 35\" lintang kal\u00e9r, pangkulonna nya\u00e9ta Bl\u00e5vandshuk di 8\u00b0 4' 22\" bujur kal\u00e9r, jeung pangw\u00e9tanna nya\u00e9ta \u00d8stersk\u00e6r di 15\u00b0 11' 55\" bujur w\u00e9tan, nya\u00e9ta di kapuloan Ertholmene 18\u00a0km di w\u00e9tan laut Bornholm. Jarak titik kulon ka w\u00e9tan nya\u00e9ta 452\u00a0km, ti kal\u00e9r ka kidul nya\u00e9ta 368\u00a0km.\nD\u00e9nmark kawangun ti samenanjung Jutlandia \"(Jylland)\" jeung 443 pulo nu boga ngaran (total 1.419 pulo nu legana leuwih ti 100 m\u00b2). Ti sakab\u00e9hna, 367 aya populasina. Pulo pangged\u00e9na Sj\u00e6lland \"(Zealand)\" jeung Funen \"(Fyn)\". Pulo Bornholm aya di beulah w\u00e9tan, di Laut Baltik. Raloba pulo gared\u00e9 ieu kahubung jeung rawayan: Rawayab \u00d8resund ngubungkeun Sjaelland jeung Sw\u00e9dia, Rawayan Sabuk Ged\u00e9 ngubungkeun Funen jeung Sj\u00e6lland, jeung Rawayan Sabuk Leutik ngubungkeun Jutlandia jeung Funen. Kapal f\u00e9ri atawa penerbangan leutik (penerbangan kalawan beurat maksimalna 12.500 pound) ngubungkeunnana ka pulo nu leuwih leutik.\nNagara ieu datar kalawan saeutik \u00e9l\u00e9vasi, rarata 31 m di luhureun laut. Titik alam pangluhurna nya\u00e9ta M\u00f8lleh\u00f8j (170,86 m). Pasir nu s\u00e9j\u00e9n di kulon daya \u00c5rhus nya\u00e9ta Yding Skovh\u00f8j (170.77 m) jeung Ejer Bavneh\u00f8j (170.35 m). Ar\u00e9al dina lautna nya\u00e9ta: D\u00e9nmark w\u00e9tan (210\u00a0km2); D\u00e9nmark kulon (490\u00a0km2).\nGaris basisir D\u00e9nmark nya\u00e9ta 7.314\u00a0km. euweuh patempatan di D\u00e9nmark nu jarakna ka basisir leuwih ti 52\u00a0km. Lega D\u00e9nmark teu bisa di\u00e9tang ku sabab mindengna \u00e9rosi laut jeung ditambihna material basisir jeung lantaran proy\u00e9k r\u00e9klamasi taneuh ku manusa pikeun ngirangan \u00e9rosi. Di basisir kidul Jutlandia, pasangna nya\u00e9ta antara 1 jeung 2 m, jeung garis pasang gerak kaluar asup nepi ka 10\u00a0km.\nFitogeografisna, D\u00e9nmark (kaasup Taneuh H\u00e9jo jeung Kapuloan Faroe) kaasup \"Kingdom Boreal\" jeung babagi jeung Artik, \u00c9ropa Atlantik, jeung propinsi-propinsi \u00c9ropa Tengah di wewengkon Circumboreal. Dumasar kana WWF, wewengkon D\u00e9nmark bisa dibagi dua \u00e9kor\u00e9gional: leuweung campuran Atlantik jeung leuweung campuran Baltik. Kapuloan Faroe kaasup padang jukut bor\u00e9al Kapuloan Faroe, samentara Taneuh H\u00e9jo miboga \u00e9kor\u00e9gional tundra artik luhur Kalaallit Nunaat jeung tundra artik handap Kalaallit Nunaat.\nIklim.\nIklimna sedeng. Usum tiis teu tiis pisan kalawan suhu rarata di bulan Januari jeung F\u00e9bruari 0\u00a0\u00b0C jeung usum panas nu tiis kalawan suhu rarata di bulan Agustus 15.7\u00a0\u00b0C. Raratana, D\u00e9nmark mibanda 121 dinten mr\u00e9sipitasi per taun, raratana narima 712\u00a0mm per taun, usum gugur mangrupa usum pangbaseuhna jeung usum semi mangrupa usum pangsaatna.\nLantaran D\u00e9nmark aya di beulah kal\u00e9r, lamina siang jeung wengi variasi. Dina usum tiis, panonpo\u00e9 mijil tabuh +09.00 jeung surup tabuh +16.00, ari dina usum panas panonpo\u00e9 mijil tabuh +02.15 jeung surup tabuh +22.00. Dinten pangpondokna aya kira-kira deukeut Natal (basa D\u00e9nmark: \"jul\") biasana wengi Natal. Kecap \"j\u00f3l\" (kecap banda jamak) nunjukkeun y\u00e9n masarakat pra-Kristen ngarayakeun dinten pangpondokna eujeung loba parayaan. Upaya gar\u00e9ja Katolik pikeun ngagentos ngaranna kana \"kristmesse\" teu boga hasil. Parayaan hari pangpanjangna nya\u00e9ta \"sankthansaften\" (sareupna Santo Yohanes)."}
{"id": "33499", "revid": "3874", "url": "https://su.wikipedia.org/wiki?curid=33499", "title": "Denmark", "text": ""}
{"id": "33500", "revid": "211", "url": "https://su.wikipedia.org/wiki?curid=33500", "title": "\u00c9stonia", "text": "R\u00e9publik \u00c9stonia (basa \u00c9stonia: Eesti Vabariik) mangrupa hiji nagara di \u00c9ropa Tengah. Wates darat nagara ieu nya\u00e9ta wates 339\u00a0km jeung Latvia di kidul jeung 229\u00a0km kalawan Rusia di w\u00e9tan. Di kal\u00e9r aya Teluk Finlandia jeung di kulon aya Laut Baltik. Nagara ieu minangka anggota Uni \u00c9ropa ti 1 M\u00e9i 2004.\nPolitik.\n\u00c9stonia mangrupa nagara d\u00e9mokrasi konstitusional kalawan hiji pr\u00e9sid\u00e9n nu dipilih ku parlem\u00e9n unikameral. Pamiluna diayaan saban opat taun. Pamar\u00e9ntah atawa badan \u00e9ksekutifnya kawangun ti perdana menteri nu dinominasikeun pr\u00e9sid\u00e9n jeung 14 urang menteri. Pamar\u00e9ntah \u00e9ta kedah disatujuan ku parlem\u00e9n sam\u00e9m\u00e9h diistr\u00e9nan.\nBadan l\u00e9gislatifnya nya\u00e9ta Riigikogu, hiji parlem\u00e9n unikameral nu miboga 101 korsi. Anggotana dipilih ku rahayat pikeun p\u00e9riode jabat opat taun. \"Voting\" liwat intern\u00e9t mimiti dilaksanakeun dina pamilu-pamilu lokal di \u00c9stonia.\nBabagian administratif.\n\"Maakonnad\".\n\u00c9stonia dibagi kana 15 \"maakonnad\" (tunggal - \"maakond\")."}
{"id": "33501", "revid": "3874", "url": "https://su.wikipedia.org/wiki?curid=33501", "title": "Estonia", "text": ""}
{"id": "33502", "revid": "15233", "url": "https://su.wikipedia.org/wiki?curid=33502", "title": "Vokal", "text": "Vokal atawa swaara nya\u00e9ta sora basa nu di wangun ku hawa nu kaluar tina bayah sarta waktu ngaliwatan tikoro ngaliwatan teu menang hahalang. Dina ngawangun vokal aya tilu perkara anu mangaruhan aj\u00e9n atawa kualitasna, nya\u00e9ta buleud-g\u00e9p\u00e9ngna wangun biwir, maju-mundurna l\u00e9tah, jeung luhur-handapna l\u00e9tah. Ari vokal dina basa Sunda jumlahna aya tujuh siki saperti dilambangkeun dina tab\u00e9l ieu di handap."}
{"id": "33503", "revid": "9627", "url": "https://su.wikipedia.org/wiki?curid=33503", "title": "T\u00e9stost\u00e9ron", "text": "T\u00e9stost\u00e9ron nya\u00e9ta hormon st\u00e9roid ti golongan androg\u00e9n nu kapanggih di mamalia, r\u00e9ptil birds, jeung vertebrata lianna. Di mamalia, t\u00e9stost\u00e9ron utamana dis\u00e9kr\u00e9si dina t\u00e9stis jalu jeung ovarium bikang, sarta saeutik ti kelenjar adr\u00e9nal. Ieu jat kaasup hormon s\u00e9ks utama pikeun jalu sarta kaasup st\u00e9roid anabolik.\nPikeun lalaki, t\u00e9stost\u00e9ron t\u00e9h minangka konci pikeun kamekaran jaringan r\u00e9produksi lalaki, kayaning t\u00e9stis jeung prostat, sarta ngadorong ciri-ciri s\u00e9ksual sekund\u00e9r sarupaning otot anu onjoy, massa tulang, jeung tumuwuhna bulu awak. Lian ti \u00e9ta, t\u00e9stost\u00e9ron og\u00e9 \u00e9s\u00e9nsial pikeun kawaluyaan awak jeung nyegah ost\u00e9oporosis.\nRata-rata, awak lalaki anu geus sawawa ngahasilkeun t\u00e9stost\u00e9ron sapuluh tikelna awak aw\u00e9w\u00e9, tapi aw\u00e9w\u00e9 leuwih s\u00e9nsitip ka ieu hormon.\nT\u00e9stost\u00e9ron dihasilkeun ku ampir sakab\u00e9h vertebrata. Lauk ngahasilkeun bentuk anu rada b\u00e9da anu disebut 11-ketot\u00e9stost\u00e9ron, anapon serangga ngahasilkeun \u00e9kdison."}
{"id": "33504", "revid": "3", "url": "https://su.wikipedia.org/wiki?curid=33504", "title": "Testosteron", "text": ""}
{"id": "33507", "revid": "25926", "url": "https://su.wikipedia.org/wiki?curid=33507", "title": "Nangka", "text": "Nangka mangrupa pepelakan anu asalna ti India sarta sumebar ka wewengkon tropis kaasup Indon\u00e9sia. Di Indon\u00e9sia tangkal ieu mibanda sababaraha ngaran di antarana nongko/nangka (Jawa, Gorontalo), langge (Gorontalo), anane (Ambon), lumasa/malasa (Lampung), nanal atawa krour (Irian Jaya), nangka (sunda). Sedengkeun basa deungeuna nya\u00e9ta: jacfruit, jack (Inggris), nangka (Malaysia), kapiak (Papua Nugini), liangka (Filipina), peignai (Myanmar), khnaor (Kamboja), miiz hnang (laos), khanun (Thailand), mit (Vietnam).\nRupa-Rupa Nangka.\nAya rupa-rupa jenis nangka di Indon\u00e9sia, nya\u00e9ta leuwih ti 30 kultivar. Sedengkeun di pulo Jawa aya leuwih ti 20 kultivar. Ku kitu na nangka dikelompokein jadi sababaraha macem, di antarana :\n1. Nangka ged\u00e9 : luhurna kira-kira 20\u201330 m; diam\u00e9ter batang kira-kira 80\u00a0cm sarta umur mimiti buahan kira-kira 5-10 bulan.\n2. Nangka leutik : luhurna kira-kira 6\u20139 m; diam\u00e9ter batang kira-kira 15\u201325\u00a0cm sarta umur mimiti buahan kira-kira 18-24 bulan.\n1. Nangka bubur: disebut og\u00e9 khanun lamoud (thailand), vela (Srilangka) atawa koozha chakka (India kidul); buahna ipis, bey\u00e9 rada berserat sarta lemb\u00e9k, beraroma teuas gampang ucul ti buah, rasana asam amis, sarta kaangseu seungit seukeut.\n2. Nangka salak: disebut og\u00e9 nangka sanggal/celeng (Malaysia), khanun nang (Thailand), varaka (Srilangka), atawa koozha pusham (India kidul), buahna kandel, teuas, rada garing, amis rada pait, sarta teu seungit pisan/aromana kurang teuas.\n3. Nangka cempedak: buahna ipis, liat sarta seungit pisan.\nTi sakab\u00e9h rupa nangka di luhur anu loba dipelak di Indon\u00e9sia nya\u00e9ta: nangka bilulang atawa nangka celeng, nangka cempedak, nangka dulang, nangka kandel, nangka kunir, nangka beureum, nangka salak, nangka mini, jeung nangka misin.\nMangpaat Nangka.\nSawatara mangpaat nangka di antarana:\n1. Ngaronjatkeun kas\u00e9hatan saluran pencernaan\nBuah nangka bisa mulihkeun nyeri lambung sarta serat nangka bisa ngalancarkeun miceun. Ku kituna, nangka bisa nyegah timbulna kanker peujit.\n2. Nguatkeun sistem imun\nBuah nangka ngandung vitamin C anu miboga fungsi minangka antioksidan pikeun nyegah flu sarta infeksi.\n3. Nyegah panyakit kanker\nBuah nangka ngandung fitonutrien kawas lignan, isoflavon, sarta saponin anu bisa nyegah timbulna panyakit kanker.\n4. Nurunkeun tekanan darah\nBuah nangka ngandung potassium (kalium) anu penting pikeun ngajaga kasaimbangan cairan awak sarta eletrolit. Ku kituna, bisa m\u00e9r\u00e9 mangpaat positif pikeun pangaturan tekanan darah, bisa ngurangan resiko serangan jantung jeung stroke.\n5. Pikeun indra panempo\nKandungan vitamin A dina buah nangka baris ngajaga kas\u00e9hatan panon. Sajaba ti \u00e9ta, vitamin ieu og\u00e9 penting pikeun ngajaga kas\u00e9hatan kulit sarta membran mukosa (contona dina irung) sarta ngaronjatkeun fungsi sistem imun.\n6. Panambah \u00e9n\u00e9rgi\nBuah nangka bisa jadi panambah \u00e9n\u00e9rgi alatan ayana kandungan gula kawas fruktosa jeung sukrosa. Buahna anu hipu, amis, sarta lemes bisa mulihkeun \u00e9n\u00e9rgi.\nRupa Kadaharan.\nKolek Cau Nangka \nBahan:\nCara nyieun:\nGudeg Nangka\nBahan:\nCara Nyieun:"}
{"id": "33509", "revid": "15233", "url": "https://su.wikipedia.org/wiki?curid=33509", "title": "Gemuk", "text": "Gemuk.\nGemuk (Ind:\"pupuk\";Eng. \"fertilizer\") t\u00e9h nya\u00e9ta barang anu umumna sok dipak\u00e9 ku patani pikeun tatanen pikeun ngagemburkeun taneuh. Di kahirupan sapopo\u00e9 gemuk t\u00e9h kacida pentingna pikeun tutuwuhan, hal ieu disababkeun gemuk mangrupa komponen paling penting dina pros\u00e9s tuwuhna hiji tutuwuhan. Dina gemuk loba unsur anu aya boh \u00e9ta anu miboga unsur hara atawa anu teu ngandung unsur hara.\nbabag\u00e9an pupuk.\ngemuk organik nya\u00e9ta gemuk anu sumber bahanna tina sarupaning urut tutuwuhan jeung anu bahanna ali ti alam"}
{"id": "33510", "revid": "5265", "url": "https://su.wikipedia.org/wiki?curid=33510", "title": "Cameuh", "text": "Cameuh nya\u00e9ta kaayaan biwir handap sungut leuwih hareup batan biwir luhur. Sawatara mah sok dituturkeun ku kaayaan gado nu nyodor ka hareup teuing, sangkan biwir handap og\u00e9 milu nyodor b\u00e9h hareup, sabangsa ngohngor, ngan ari ngohngor mah biwir b\u00e9h luhur. Di jelema cameuh, lamun sungut dibalemkeun biwir luhur aya di tukangeun biwir handap. Kecap cameuh dilarapkeun kana biwir handap nu rada nyodor ngaliwatan biwir luhur."}
{"id": "33511", "revid": "15233", "url": "https://su.wikipedia.org/wiki?curid=33511", "title": "Surachman R.M.", "text": "Surachman R.M. t\u00e9h pangarang sajak Sunda, ngaran lengkepna mah Maman Surachman Rad\u00e9a, dibabarkeun di Garut dina tanggal 13 S\u00e9pt\u00e9mber 1936.\nRiwayat hirup.\nWaktu asup ka SMP mimiti sok tulas-tulis,kayaning dangding, carpon jeung dongeng, babakuna mah ngeusian rohangan pikeun barudak dina majalah-majalah atawa surat kabar basa Sunda jeung basa Indon\u00e9sia.. Ti taun 1954 ngahususkeun man\u00e9h nulis sarta nungtik lapangan puisi, nya\u00e9ta waktu jadi siswa SMA bagian sastra di Bandung. Sajak-sajak Sundana dimuat dina sawatara majalah saperti: Sunda, Warga, Candra, Kiwari ,Mangle,Majalah Sunda,jeung surat kabar Sipatahunan. Mimiti nulis keur di SMP k\u00e9n\u00e9h dimuat dina Sipatahunan, Sunda, Panghegar, ari sajak-sajakna dina basa Indon\u00e9sia, dimuat dina majalah \"Kisah\", \"Gelanggang/Siasat\", \"Indonesia\", \"Genta/ Merdeka\", jeung Budaya Jaya.. Sajak-sajakna anu dina basa Sunda dipilih jeung dimuatkeun dina Kanjut Kundang: prosa jeung puisi Sunda sabada Perang, beunang nyusun Ajip Rosidi jeung Rusman Sutiasumarga. Lian ti \u00e9ta og\u00e9 dipilih jeung dimuat dina \"Puisi Sunda Moderen: Antologi dalam Dua Bahasa\", beunang Adun Syubarsya.\nDina taun 2007, Ajip Rosidi milih jeung ngumpulkeun sajak-sajakna anu tuluy dimuat dina buku Sajak Sunda.. Sajak-sajakna dina basa Sunda diterbitkeun mangrupa buku kumpulan sajak Surat Kayas (1967) jeung Basisir Langit (1976). Ari puisi-puisi Indon\u00e9siana mah diterbitkeun jadi buku kumpulan puisi \"Di Balik Matahari\" (1974). Ngaran Surachman R.M. ge kacatet dina \"Ensiklopedi Sastra Indonesia\", minangka salah saurang sastrawan atawa pangarang puisi Indon\u00e9sia.\nDaftar Karyana.\nA. Anu dimuat dina Kanjut Kundang: Prosa jeung Puisi Sunda Sabada Perang (1967)\nB. Anu dimuat dina Puisi Sunda Moderen: Antologi Dua Bahasa (1966)\nC. Anu dimuat dina Sajak Sunda (2007)\nD. Anu dimuat dina majalah jeung surat kabar, sam\u00e9m\u00e9h dibukukeun (sawareh nu kadata)\nConto Sajak Petingan.\nSajak-sajak Surachman RM kawilang r\u00e9a pisan, tapi tina sajumlahing sajak nu geus kapaluruh jeung dikumpulkeun dina buku kumpulan sajak atawa antolohi, aya 2 sajak anu kaitung kawentar turta remen dipak\u00e9 bahan ajar dina pangajaran basa Sunda. Lian ti kitu, ieu sajak t\u00e9h og\u00e9 remen dipak\u00e9 bahan dina pasanggiri maca sajak pikeun siswa. Ieu di handap kapidangkeun 2 sajak nu dimaksud:\nDI HIJI LEUWEUNG GELEDEGAN\n\"Aya tulang nyangsang na dahan,deudeuh\"\n\"Sesa raga arucutan\"\n\"Langlayangan teu kapuluk teu karucu\"\n\"Di hiji leuweung geledegan\"\n\"Tangkorekna diranggeum areuy, deudeuh\"\n\"Topi waja bangkarak tadah cihujan\"\n\"Bedil, sekin, ngarumpuyuk lumpuh\"\n\"Di hijileuweung geledegan\"\n\"Disasarap heumeus beueus, deudeuh\"\n\"Dirurub hujan kalakay\"\n\"Pangkatna, tanda-tandana, mo kapapay\"\n\"Di hiji leuweung geledegan\"\n\"Moal aya nu nyalawatan\"\n\"Emh nunggelis ngan nagara nu miboga\"\n\"Teu panutan tan kadang kulawarga\"\n\"Di hiji leuweung geledegan\"\n\"Ka mana pasukan tambur\"\n\"Ilaharna jajap ka basisir kubur\"\n\"Teu muni rampak tembak kahormatan\"\n\"Di hiji leuweung geledegan\"\n\"Jeung lahanna di Taman Makam Pahlawan, deudeuh\"\n\"Aya nu ngali nu ngandih\"\n\"Beh ngaranna dina daftar kapanggih\"\n\"Diembohan catetan: ilang raratan\".\nBANDERA HIDEUNG SATENGAH TIHANG\n\"Tah nya harita, waktu Papayung Agung\"\n\"Disaur ka alam padang poe panjang\"\n\"Man\u00e9hna, seuweu Adam nu teu kakocap ngaranna\"\n\"Melesat ngiring manjing uwung-uwung\"\n\"Sampiung ninggalkeun kurung\"\n\"Nyampay di sisi kota bangkarakna nu ngararas\"\n\"Di tutugan pasir pameuleuman hampas\"\n\"Di lelewek nu hapeuk pangsareukseukna\"\n\"Di mana srangenge nece kana pucuk rambutan\"\n\"Wahon nu miceun kotoran anjog saperti biasa\"\n\"Ki Pasaran Kotapraja dak dumadak tutunggulan\"\n\"Jajantungna ngadulag teuing ku rosa\"\n\"Gancangna bugang teu puguh sayangna\"\n\"Dihaturkeun ka anu hakna narima\"\n\"Nya \u00e9ta hiji Jawatan Nagara\"\n\"Sab keurna kumelendang Si Jenat duka nu saha\"\n\"Da tetela tenda jagat poe eta\"\n\"Beurat ku indung mendung, hiji deui\"\n\"Layon dipulangkeun kana palawangan bumi\"\n\"Tanpa upacara resmi\"\n\"Bari eueuleugeugan neureuyan cimata\"\n\"Make aya k\u00e9n\u00e9h manusa\"\n\"Niiran salawat minangka\"\n\"Rampena\"\n\"Sarta kalawan teu uar-uar\"\n\"Heug bandera hideung salambar\"\n\"Dina jeroeun igana dipasang\"\n\"Satengah tihang\"."}
{"id": "33512", "revid": "25926", "url": "https://su.wikipedia.org/wiki?curid=33512", "title": "Cangkudu", "text": "Cangkudu atawa \"Morinda Citrifolia\" nya\u00e9ta ngaran tangkal perdu, buahna hampir sakeupeuleun leungeun, loba benjolan saperti kudis . Cangkudu kaasup jenis kopi-kopian. Cangkudu bisa hirup di dataran landeuh/rendah nepi ka dina palebah 1500 m\u00e9ter tina beungeut cai laut. Tutuwuhan ieu miboga batang henteu badag teuing kira-kira luhur tangkal 3\u20138 m. Daunna nyusun pahareup-hareup, panjang daun 20\u201340\u00a0cm sarta l\u00e9barna 7\u201315\u00a0cm. Biasana di sisi pager atawa di juru tepas di pad\u00e9saan. Tumbuh sorangan, lain dipelak ku jelema. Numutkeun para ahli, si \"Noni\" t\u00e9h salian ti bisa mantuan nganormalkeun darah tinggi, bisa og\u00e9 keur nyageurkeun \"kencing manis\" (\"Diabetes Mellitus\"), nyegah jadina s\u00e9l kanker, ngalancarkeun \"pencernaan\", jrrd .\nMangpaat Cangkudu.\nSacara tradisional, sakumna bagian tangkal cangkudu bisa dimangpaatkeun keur ubar . Akarna pikeun ngubaran kejang-kejang sarta tetanus, nganormalkeun \"tekanan darah\", ubar har\u00e9\u00e9ng, sarta tonikum. Kulit batang dipak\u00e9 keur ubar malaria, tonikum, antiseptik dina tatu, atawa ngemp\u00e9skeun anu bareuh kulit. Daunna dipak\u00e9 minangka ubar disentri, kejang usus, lieur, utah-utah, sarta muriang.\nJaman baheula daun, akar, sarta batang cangkudu memang leuwih loba dimangpaatkeun. Tapi ahir-ahir ieu buahna nu leuwih loba dimangpaatkeun keur ubar. Contona pikeun nungkulan hipertensi, buah cangkudu nu asak dicokot caina, dicampur madu, saterusna diinum unggal isuk-isuk sam\u00e9m\u00e9h mumuluk. Pikeun nungkulan panyakit kon\u00e9ng, dua buah cangkudu dicokot caina, dicampur gula batu, saterusna diinum (dipigaw\u00e9 saminggu dua kali nepi ka cageur). Pikeun batuk sarta ateul di tikoro, buah cangkudu nu asak didahar babarengan ku uyah.\nKandungan Cangkudu.\nTina hasil panalungtikan, buah cangkudu t\u00e9h ngandung leuwih ti 60 zat anu mangpaat keur kasehatan urang. Buah sarta daun cangkudu mangrupa bahan pangan nu miboga kandungan gizi lengkep. Sajaba sagala rupa vitamin, protein, sarta mineral, cangkudu og\u00e9 ngandung xeronine nu mangpaatna pikeun ngom\u00e9an s\u00e9l-s\u00e9l anu ruksak dina awak, damnachantal nu mangrupa zat anu bisa nyegah jadina tumor, \nproxeronine, steroid alami, alizarin, lysin, sodium, asam kaprat, asam kaprilat, asam kaproat, arginine, antraquinone, trace elements, fenilalanin, selenium, magnesium, metil asetil ester, senyawa moridon, senyawa soranjidiol, jeung r\u00e9a deui.\nDi antara zat-zat gizi, kasebut aya zat antibakteri anu bisa ma\u00e9han \"Pseudomonas aeruginosa, Protens morganii, Staphylococcus aureus, Bacillus subtilis, Escherichia coli\" (cukang lantaran diare), \"Salmonella montivideo, S. scotmuelleri, S. typhii\" (cukang lantaran tifus), \"Shigella dysenteriae, S. flexnerii, S. pradysenteriae\", sarta \"Staphylococcus aureus\". Senyawa scopoletin anu loba aya dina cangkudu sajaba boga sipat antibakteri, antiradang sarta antialergi, ngaronjatkeun sistem kekebalan awak (imunomodulator), og\u00e9 bisa ngaronjatkeun fungsi kelenjar tiroid sarta kelenjar timus. Kadua kelenjar ieu miboga fungsi ngalawan infeksi sarta ngajaga kekebalan awak. Turunna fungsi kelenjar ieu bisa nyieun awak gampang katerap panyakit. Pamak\u00e9an cangkudu pikeun pengobatan kanker ahir-ahir ieu beuki popul\u00e9r kalayan beuki lobana panalungtikan ngeunaan mangpaat mengkudu pikeun kanker.\nHasil Panalungtikan Ahli.\nTim panalungtikan Universitas Hawaii anu dipingpin Annie Hirazumi manggihan y\u00e9n jus cangkudu ngaronjatkeun gaw\u00e9 sistem kekebalan awak (utamana s\u00e9l makrofag sarta limfosit) beurit bodas anu diinduksi jeung s\u00e9l kanker paru Lewis bisa tahan hirup 50 po\u00e9 leuwih. Padahal beurit anu henteu dib\u00e9r\u00e9 cangkudu ngan sanggup tahan hirup antara 9-12 po\u00e9 wa\u00e9. Annie og\u00e9 nalungtik y\u00e9n jus cangkudu m\u00e9r\u00e9 mangpaat pikeun nungkulan sarcoma.\nTim panalungtikan Universitas Negeri Lousiana, AS, anu dipingpin ku Conrad A. Hornick, Ph.D manggihan y\u00e9n jus cangkudu dina kadar 10% bisa ngeureunkeun pembentukan pembuluh darah (anti angiogenesis) dina s\u00e9l kanker payudara sarta ngarusak pembuluh darah kanker anu geus aya, ku kituna s\u00e9l-s\u00e9l kanker jadi pa\u00e9h. Maria Gabriela Manuele saparakanca ngabuktikeun y\u00e9n scopoletin bisa ngaktifkeun limfosit sakaligus ma\u00e9han s\u00e9l kanker limfoma.\nNgolah Cangkudu Pikeun Ubar.\nUbar Hipertensi.\n2 buah cangkudu dipiceun sikina, parud; hiji bont\u00e9ng, parud sarta peureut. Campurkeun cai bont\u00e9ng ka ramuan cangkudu, b\u00e9r\u00e9 gula aren sarta 2 gelas cai panas, saring. Diinum 3 kali sapo\u00e9.\nUbar Ngalancarkeun Kahampangan.\n2 buah cangkudu asak dikumbah, parud, b\u00e9r\u00e9 sa sdm garam, peureut ku ka\u00e9n. Pikeun diinum 3 kali sapo\u00e9.\nUbar Batuk.\n2 buah cangkudu asak dikumbah, parud, peureut, b\u00e9r\u00e9 gula batu sarta saeutik cai perasan cai jeruk nipis. Inum 3 kali sapo\u00e9.\nUbar Diabetes.\nSawatara daun cangkudu dikumbah, kulub nepi ka asak. Dahar minangka lalap.\nRujukan.\n7. Manfaat Mengkudu "}
{"id": "33515", "revid": "25926", "url": "https://su.wikipedia.org/wiki?curid=33515", "title": "Kidul", "text": "Kidul (Aks. Sunda:\u1b8a\u1ba4\u1b93\u1ba5\u1b9c\u1baa) nya\u00e9ta salah sahiji arah dina kompas, patukangtonggong jeung arah kal\u00e9r.Ieu arah t\u00e9h beulah katuhu arah w\u00e9tan (panon po\u00e9 mucunghul). Lamun urang nyanghareup ka kal\u00e9r hartina urang nonggong ka kidul. \nR\u00e9fer\u00e9si.\n[[Kategori:Arah]]"}
{"id": "33516", "revid": "11449", "url": "https://su.wikipedia.org/wiki?curid=33516", "title": "Saw\u00e9r", "text": "Saw\u00e9r; \"Tempias\" nurutkeun R. Satjadibrata nya\u00e9ta (1) Cai asup ka imah lantaran kaanginan ti luar; kasaw\u00e9ran hartina kabaseuhan ku saw\u00e9r; panyaw\u00e9ran hartina tempat muragna cai hujan tina suhunan, sok disebut og\u00e9 taweuran. (2) Nyaw\u00e9r, ngawuran (pangant\u00e9n jst) ku b\u00e9as dicampur duit jeung t\u00e9kt\u00e9k katut kon\u00e9ng temen beunang ngeureutan, dibarengan ku kawih piwulang sepuh; biasana nu disaw\u00e9r nya\u00e9ta pangant\u00e9n nu kakara datang ti masigit r\u00e9k asup ka imah. \nSaw\u00e9r nurutkeun Danadibrata nya\u00e9ta cihujan nu kaasupkeun ka tempat nu aya di handapeunana, lantaran katebak ku angin, upamana cai nu ragrag tina curugan kana taweuran, kent\u00e9ng hateup nu teu r\u00e9k\u00e9p masangna nepi ka clakna cihujan muncrat kana sela-sela kent\u00e9ng. Kasaw\u00e9ran hartina keuna ku saw\u00e9r, paribasa: kasaw\u00e9ran hartina milu kac\u00e9pr\u00e9tan milik, kabawa meunang bagja atawa meunang milik; panyaw\u00e9ran hartina lolongkrang di luar imah antara bilik luar jeung curugan, sok disebut og\u00e9 taweuran; disaw\u00e9r hartina pangant\u00e9n nu kakara anggeus dirahpalan, diawuran ku b\u00e9as dicampur duit r\u00e9c\u00e9h jeung rupa-rupa bahan nu jadi lambang pikeun hirup pangant\u00e9n anyar; bari dilaguan ku lagu nyaw\u00e9r piwulang sepuh, supaya pangant\u00e9n engk\u00e9na meunang rahmat lir ibarat kasaw\u00e9ran ku gunturna madu kacaahan bagja dina jero laki-rabina.\nSaw\u00e9r nurutkeun Yetty Kusmiaty Hadist, nya\u00e9ta salasahiji bagian tina upacara adat urang Sunda. Upacara saw\u00e9r ngagunakeun basa minangka alatna. Istilah saw\u00e9r ngandung harti (1) cai hujan anu asup ka imah ku sabab katiup angin. Panyaw\u00e9ran ngandung harti taweuran tempat muragna cai hujan tina wuwung; (2) ngawuran pangant\u00e9n ku b\u00e9as dicampur duit, t\u00e9kt\u00e9k, jeung kon\u00e9ng meunang nyiksik. Saw\u00e9r og\u00e9 ngandung harti papatah kolot keur pangant\u00e9n dipirig ku tembang. Saw\u00e9r sarua jeung sebar, anu nyebarna mangrupa hujan atawa barang lianna saperti tipung atawa b\u00e9as. Saw\u00e9r og\u00e9 dihartikeun mapatahan budak dina upacara ritus disaksian ku balar\u00e9a, pangpangna kolot-kolot jeung nu dareuheus kayaning tatangga atawa babarayaan jeung sosobatan kolotna. Biasana dihaleuangkeun bari ngawur-ngawur b\u00e9as anu dicampur ku kon\u00e9ng temen beunang nyiksikan jeung duit r\u00e9c\u00e9h-ayeuna mah duit r\u00e9c\u00e9h t\u00e9h sok diganti ku perem\u00e9n atawa sabangsana, da geus h\u00e9s\u00e9 r\u00e9c\u00e9h. Nu sok disaw\u00e9r t\u00e9h nu kakandungan (waktu tingkeban atawa babarit), orok nu kakara lahir, budak lalaki nu disunatan, budak aw\u00e9w\u00e9 nu digusar, jeung pangant\u00e9n nu anyar dirapalan. Adat nyaw\u00e9r nu tingkeban, nyaw\u00e9r orok, jeung budak sunat, kitu deui budak anu digusar, ayeuna geus langka kalampahkeun, sabalikna ari nyaw\u00e9r pangant\u00e9n beuki popul\u00e9r.\nSaw\u00e9r nurutkeun Tatang Sumarsono nya\u00e9ta karangan dina basa ugeran nu sok digunakeun dina upacara nyaw\u00e9r. Dina prak-prakanana nyaw\u00e9r sok ditembangkeun, dikawihkeun, atawa dideklamasikeun.\nUngkara saw\u00e9r.\nUngkara sastra nu sok dihaleuangkeun ari nyaw\u00e9r, aya nu mangrupa dangding (guguritan) sagemblengna, aya nu mangrupa dangding disambung ku ungkara saw\u00e9r anu husus tapi aya anu sagemblengna mangrupa ungkara saw\u00e9r ba\u00e9, nya\u00e9ta anu unggal padana diwangun ku opat padalisan tur opatanana murwakanti tungtungna. \u00c9ta wangunan puisi t\u00e9h pangaruh tina puisi nu asalna ti Arab, nya\u00e9ta \"syi'ir\", dina basa Malayu disebut \"syair\", dina basa Sunda disebut \"sa'ir\". Ungkara saw\u00e9r t\u00e9h aya og\u00e9 anu sagemblengna sa'ir. Wangunan sa'ir r\u00e9a digunakeun di lingkungan pasantr\u00e9n, upamana dina pupujian, nadoman, rudat, kasidahan, jeung sabangsana.\nBaheula mah anu nyaw\u00e9r t\u00e9h kolot budak anu disaw\u00e9rna, malah ungkarana g\u00e9 meunang ngahaja nyieun man\u00e9hna pribadi, da r\u00e9a kolot anu tabah kana nganggit dangding atawa nyusun sa'ir, dina kapaksana og\u00e9 sok ngahaja ng\u00e9ngk\u00e9n ka anu dianggap ahlina anu husus keur kaperluan \u00e9ta.. R\u00e9a kolot anu nganggit dangding sorangan, saw\u00e9rkeuneun, tapi dina nyaw\u00e9rna sok masrahkeun ka jalma anu dianggap had\u00e9 sorana atawa anu geus baku jadi tukang saw\u00e9r. Ilaharna jalma anu dipinangsaraya nyaw\u00e9r mah geus boga umur, meureun sangkan leuwih merenah da eusi saw\u00e9r t\u00e9h apan papatah jeung harepan ka nu disaw\u00e9r.\nKekecapan anu dipak\u00e9 dina nyaw\u00e9r pangant\u00e9n , teu sarua jeung nu biasa dipak\u00e9 dina nyaw\u00e9r budak anu dihitan, tapi dina duanana pada-para disebut ngaran Batara Guru, Guruputra, Hyang Banga, parad\u00e9wa, para d\u00e9wata, sing sakur anu jadi kapercayaan Sunda anu ngajaring jeung ngawasa bangsa manusa. Ditambah jeung nyebut parakaruhun, pandita-pandita, paraolia, adat kabiasaan urang Sunda ngagumbirakeun man\u00e9h sasugema-sugemana. Dina kitab agama euweuh disebutkeun ngeunaan nyaw\u00e9r, nu aya ukur dina buku karangan pamar\u00e9ntah. Jeung sabenerna euweuh hal-hal anu mubadir, misilna duit anu diawurkeun, pasti aya nu mulung, b\u00e9as pasti dipacok hayam, tapi euweuh dina kitab anu nyebut-nyebut Batara Guru jeung pada d\u00e9wata.\nDina waktu mimiti gelarna, saw\u00e9r t\u00e9h mangrupa karya anu dianggap milik balar\u00e9a, sumebarna sacara lisan. Ka dieunakeun saw\u00e9r mimiti ditulis, malah terus dibukukeun.\nFungsi saw\u00e9r.\nDina tahap awalna mah saw\u00e9r t\u00e9h mibanda fungsi magis; timbul ku sabab kapercayaan kana ayana lelembut-lelembut jeung kakuatan-kakuatan gaib; tur digunakeun pikeun m\u00e9nta panyalindungan jeung kasalametan. Fungsi satuluyna pikeun alat atikan, nepikeun papatah-papatah moral, sosial, jeung kaagamaan, dina kamekaran satuluyna fungsina salaku alat hiburan. Pagelaran saw\u00e9r mibanda kalungguhan penting dina sikleus kahirupan masarakat Sunda, raket patalina jeung ritus inisiasi, nya\u00e9ta pindahna/ robahna status dina kahirupan. Pagelaran saw\u00e9r dilaksanakeun dina rupaning upacara salametan pikeun manusa, tatan\u00e9n, jeung kajadian-kajadian; ditepikeun ku juru saw\u00e9r. Pagelaran saw\u00e9r dilengkepan ku rupa-rupa sasaj\u00e9n jeung alat-alat nu tangtu anu sipatna simbolis turta mibanda aj\u00e9n ritual.\nKabiasaan nyaw\u00e9r dina kahirupan masarakat Sunda mangrupa tradisi warisan karuhun, umurna geus kolot pisan, upacara nyaw\u00e9r raket patalina jeung kapercayaan. Karuhun Sunda baheula ngagelarkeun saw\u00e9r pikeun nohonan sarat upacara ritual. Hal ieu bisa dibuktikeun ku ayana sarat-sarat anu mangrupa simbul atawa perlambang. Ku sabab kagiatan nyaw\u00e9r t\u00e9h raket patalina jeung kapercayaan, basa anu digunakeun dina saw\u00e9r t\u00e9h ngandung kakuatan magis. Kadieunakeun sanggeus aya parobahan dina kahirupan masarakat Sunda , kagiatan nyaw\u00e9r t\u00e9h henteu salilana dipatalikeun jeung upacara ritual, kagiatan nyaw\u00e9r dianggap salasahiji m\u00e9dia pikeun nepikeun papatah, p\u00e9p\u00e9ling, jeung manjatkeun du\u2019a. Najan kitu, barang-barang anu dijieun simbulna mah keukeuh teu dileungitkeun.\nSaw\u00e9r silib tina rasa sosial, sejahtera, wekel, jeung sauyunan. Pangant\u00e9n sabada sungkem dibawa ka panyaw\u00e9ran. Di panyaw\u00e9ran geus disiapkeun korsi jeung payungna. Fungsi tukang saw\u00e9r, panyambung l\u00e9tah kolot pangant\u00e9n. Caritaanana ditepikeun ngaliwatan lagu, eusina euyeub ku papatah keur pangant\u00e9n. Juru saw\u00e9r ngahaleuang bari ngawurkeun b\u00e9as, siksik kon\u00e9ng, jeung duit r\u00e9c\u00e9h ka nu lalajo.\nRupa-rupa puisi saw\u00e9r.\nRupa-rupa puisi saw\u00e9r, di antarana n\u00e9t\u00e9s Sapar, tingkeban/ kandungan, saw\u00e9r orok, saw\u00e9r hitanan/ gusar, saw\u00e9r pangant\u00e9n, saw\u00e9r ruatan, saw\u00e9r mayit, jeung saw\u00e9r batin. Tina hasil panalungtikan taun taun 1986, anu masih k\u00e9n\u00e9h sok dipagelarkeun nya\u00e9ta saw\u00e9r pangant\u00e9n jeung saw\u00e9r hitan.\nTina jihat wangunna, saw\u00e9r aya nu kaasup kana wangun puisi kauger, puisi semi kauger, puisi b\u00e9bas, jeung wangun lancaran.. Saw\u00e9r nu kaasup wangun puisi kauger di antarana disusun dina wangun sa'ir, pupuh, jeung sisindiran. Saw\u00e9r nu kaasup wangun puisi semi kauger di antarana disusun dina wangun papantunan, kawih, jeung dina dua, tilu, opat, lima, genep \"seuntai\".\nTina jihat eusina aya saw\u00e9r orok, sunatan, kawinan, jeung ngistr\u00e9nan. Pangna orok nu kakara lahir, budak nu tas disunatan, pasangan pangant\u00e9n nu tas dirapalan, jeung nu kasinugrahan pangkat sok disaw\u00e9r t\u00e9h kalawan harepan aya dina kasalametan, boh di dunya boh di ah\u00e9rat.\nSistimatika jeung eusi saw\u00e9r.\nSistimatika t\u00e9ks saw\u00e9r umumna diwangun ku bagian bubuka, poko eusi, jeung panutup. Bubuka umumna mangrupa ucap-ucapan sasadu, m\u00e9nta idin ka Gusti, d\u00e9wa, Nabi, wali, luluhur, ka hadirin y\u00e9n r\u00e9k ngalaksanakeun nyaw\u00e9r. Poko eusi umumna mangrupa papatah; amanat sangkan manusa (orok, budak, indung, pangant\u00e9n, pagaw\u00e9, pamingpin, jsb) milampah laku had\u00e9 dina hubungan kakulawargaan, salaki-pamajikan, hubungan sosial, panceg pamadegan, jeung takwa ka Gusti. Panutup umumna mangrupa dunga pikeun anu disalametkeun, kulawarga, jeung hadirin sangkan meunang kasalametan jeung rahmat Gusti.\nPagelaran saw\u00e9r dina upacara r\u00e9ligi.\nSikleus hirup manusa dimimitian nalika manusa dibibitkeun \"dibenihkan\" nepi ka ninggalkeun dunya nu fana. Samalah nurutkeun kapercayaan animistis, jiwa t\u00e9h angger hirup salaku spirit sok sanajan jasadna geus ruksak binasa. Ku sabab kitu teu wel\u00e9h aya usaha-usaha manusa pikeun miara jiwana ku ngayakeun upacara anu disaluyukeun jeung sikleus hirup manusa. T\u00e9t\u00e9la di s\u00e9l\u00e9r Sunda og\u00e9 upacara samod\u00e9l kitu t\u00e9h dimimitian ti nalika manusa dibibitkeun \"dibenihkan\".\nSaw\u00e9r dina salametan n\u00e9t\u00e9s.\nNya\u00e9ta salametan anu aya hubunganana jeung mangsa-mangsa \u201cpembuahan\u201d. Anu sering disalametkeun utamana n\u00e9t\u00e9s Sapar nya\u00e9ta anu \u2018dibuahi\u2019 dina bulan Sapar. Salametan ieu maksudna sangkan henteu sasapareun, nya\u00e9ta ged\u00e9 ambek, atawa haranga resep pas\u00e9a saperti tab\u00e9at anjing. Di s\u00e9j\u00e9n tempat,anu disebut sasapareun t\u00e9h harina lahir dina bulan Sapar.\nSaw\u00e9r dina salametan kandungan.\nUmumna anu disalametkeun mimiti kandungan umur tilu bulan, opat bulan, lima bulan, tujuh bulan, jeung salapan bulan. Dina unggal salametan alat-alat, kalengkepan upacara jeung sasaj\u00e9n disaluyukeun jeung harti perlambangna.\nTilu bulan: sidekah bubur beureum, bubur bodas; kalengkepanana mangrupa cai dina kendi, minyak wij\u00e9n, jeung minyak kalapa anu geus dijamp\u00e9.\nOpat bulan: sidekah kupat, leupeut, jeung tangtang angin.\nLima bulan: sidekah bangsal anu diteundeun dina bokor, ditutup ku daun waluh siem, engk\u00e9na dijieun sangu tumpeng atawa wuduk.\nSalapan bulan: sidekah bubur lolos nya\u00e9ta bubur tipung kentel dibungkus, digulung ku daun cau anu diulasan minyak.\nDina salametan kandungan tilu bulan tepi ka salapan bulan (iwal tujuh bulan), paraji mapatkeun jangjawokan magis, terus ng\u00e9pr\u00e9tkeun cai mak\u00e9 daun hanjuang kana sirah, awak, jeung rohangan sabudeureunana, diteruskeun ku bubuara nya\u00e9ta murakeun bura beuweung (ramuan) anu digayem pikeun ngusir eroh jahat.\nDina salametan nujuh bulan anu umumna dianggap pangpentingna dina salametan kandungan, saw\u00e9r lain wungkul mapatkeun jangjawokan tapi diteruskeun ku puisi saw\u00e9r anu panjang jeung lengkep. Ieu upacara biasana disebut tingkeban, tebus weteng, atawa babarik. Tingkeban hartina nutup, kias y\u00e9n salaki jeung pamajikan teu meunang sapatemon deui. Tebus weteng hartina sidekah nyalametkeun beuteung, babarik hartina babarengan nyalametkeun anu dikandung jeung anu ngandungna.\nAlat jeung sasaj\u00e9n dina upacara tingkeban kacida lengkep, umumna singsarwa tujuh, misilna rupaning beubeutian, kakacangan, ramp\u00e9 kembang, mayang jamb\u00e9, daun andung, kelewih, waluh ged\u00e9, panglay, jaringao, kalapa gading anu digambaran arjuna-subadra, jarum, \u00e9l\u00e9kan, nyiru.\nSaw\u00e9r dina upacara r\u00e9ligi s\u00e9j\u00e9nna.\nSaw\u00e9r dina upacara r\u00e9ligi s\u00e9j\u00e9nna nya\u00e9ta saw\u00e9r salametan orok (ti mimiti puput puseur, nurunkeun orok, jeung nyukuran), saw\u00e9r sunatan jeung gusar, saw\u00e9r pangant\u00e9n, saw\u00e9r ruatan, saw\u00e9r ganti ngaran, saw\u00e9r ngistr\u00e9nan, jeung saw\u00e9r mayit.\nSaw\u00e9r di Kampung Adat.\nDi Kampung Naga, saw\u00e9r dilaksanakeun dina upacara adat nikah. Tahap-tahapna: saw\u00e9r, nincak endog, buka pintu, ngariung, ngampar, dipungkas ku munjungan.\nPrakna, sanggeus akad nikah, pangant\u00e9n dibawa ka panyaw\u00e9ran, didiukkeun, dipayungan. Tukang saw\u00e9r nangtung di hareupeun pasangan pangant\u00e9n; ngucapkeun ijab kabul, laju nembangkeun saw\u00e9r. Nalika nembangkeun saw\u00e9r, tukang saw\u00e9r nyelang-nyelang ngawur-ngawur b\u00e9as, siksikan kon\u00e9ng, jeung duit r\u00e9c\u00e9h ka lebah pangant\u00e9n. Barudak anu ngagimbung di tukangeun pangant\u00e9n pahibut mulungan duit saw\u00e9r. Eusi saw\u00e9r mangrupa papatah pikeun pasangan pangant\u00e9n anyar.\nConto-conto Rumpaka Saw\u00e9r.\nSaw\u00e9r Hitan.\nKalayan asma Pang\u00e9ran/ Nu Maha Asih tur H\u00e9man/ayeuna bad\u00e9 ngawitan/ nyaw\u00e9r anu disepitan// Sami-sami ngahadiran/ muga-muga janten jalan/mukakeun jalan pikiran/ hingga caang narawangan// Para sad\u00e9r\u00e9k sadaya/ istri-pameget nu mulya/ nyepitan jiga teu pira/ loba jalma nu mokaha// Padahal mun dilenyepan/ ku pikiran anu tenang/ ieu t\u00e9h tos janten korban/ kuat nahan ti Pang\u00e9ran// Ibuna sareng ramana/ nyaahna kabina-bina/ ka anu janten putrana/ dijaga sapapanjangna// Ti barang gubrag ka dunya/ dipangga didama-dama/ diperhatikeun biangna/ dijaga sapapanjangna// Mun reungit euntreup ka budak/ \u00e9nggal ibu gugah cengkat/ reungit \u00e9nggalna ditepak/ bari diusap ku wedak// Sang ibu tibra kulemna/ budak nangis ngagand\u00e9ngan/ \u00e9nggal dirampa putrana/ da bisi baseuh imbitna// Mun baseuh \u00e9nggal diganti/ ku nu garing ati-ati/ tos b\u00e9r\u00e9s disimpen deui/ kana tempat anu tadi// Ningal kanyaah ibuna/ ka putra nu sa\u00e9stuna/ nya kitu deui ramana/ sami-sami euweuh b\u00e9ntenna// Barang nincak dua taun/ malar ibu ramana bingung/ hariwangna teu kalangkung/ soalna parantos umum// Budak kedah disepitan/ bari hajat sukan-sukan/ sakapeung sok raram\u00e9an/ p\u00e9sta bari peupeuncitan// Sanajan anu teu boga/ tapi sok saaya-aya/ dahar ngumpul jeung baraya/ ngondangan para tatangga// Putra anu dipusti-pusti/ anak lalaki ngan hiji/ dipotong harita pasti/ motongna manggil paraji// Budak ceurik jejeritan/ nyerieun antep-antepan/ getih banjir na lahunan/ ngan saukur diupahan// Ibu-rama ngawas-ngawas/ ka putra anu dipiwelas/ harita dugi ka iklas/ henteu risi henteu reuwas// Nu puguh mah sabalikna/ bungahna kabina-bina/ lantaran atos laksana/ nyunat nu janten putrana// cobi ayeuna lenyepan ku kaom nu ngaku Islam/ nu parantos disepitan/ nganggo p\u00e9sta sukan-sukan// Mak\u00e9 jeung ungked-ungkedan/ samak hayoh diciuman/ da ganjaran pamohalan/ ngagubrag kana lahunan// Hirup mah cenah da gampang/ entong mak\u00e9 halal haram/ nu datangna sambarangan/ ngahalangan kamajuan// Agama dianggap satru/ sabab ngahalangan napsu/ nu jahat ngalajur napsu/ taya b\u00e9dana jeung asu// Asal dahar jeung pak\u00e9an/ nu jadi poko pikiran/ hirup henteu jeung aturan/ sungkan di hukum ugeran// Rarasaan t\u00e9h r\u00e9k lana/ hirup bakal salawasna/ hirup mo aya tungtungna/ padahal aya anggeusna// Singhor\u00e9ng t\u00e9h geuning awak/ lamun ningal eunteung nyeblak/ reuwas hat\u00e9 geuning ruksak/ padahal teu ningal wedak// Dihantem diawas-awas/ rambut hideung jadi bodas/ waos anu bodas nyacas/ sadayana og\u00e9 laas// Kulit nu h\u00e9jo carulang/ naha ayeuna bet belang/ kokoloteun narumpangan/ dina raray ngagaralang// Pangambung kuwung-kuwungan/ bet jiga nu ngar\u00e9nyohan/ panangan kaya gond\u00e9wa/ ayeuna teu walakaya// Soca nu cureuleuk m\u00e9ncrang/ ayeuna cahyana kurang/ ningal og\u00e9 ramang-ramang/ siga aya nu ngahalangan// Para sad\u00e9r\u00e9k miarsa/ mun enya urang kawasa/ pasti moal p\u00e9ot bisa/ nu datangna teu karasa// Najan dokter tur \u00c9ropa/ teu sanggup nambahan nyawa/ sangkan hirup urang lana/ di dunya sakawasana// Najan tukang jamu w\u00e9tan/ bari nambah kakuatan/ malihara kangoraan/ ahirna mah kawalahan// Sabab umurna ngolotan/ panyakit bet dararatang/ boson b\u00e9s\u00e9r batuk rejang/ badan kurang kakuatan// Teu cara waktu keur ngora/ tihothat n\u00e9angan dunya/ Sieun hirup henteu lana/ poho ka anu Kawasa// Padahal waktu tipuan/ ka urang teu ngab\u00e9laan/ najan urang jejeritan/ dina waktu moal datang// Gedong sawah jeung tegalan/ ngan ukur ngal\u00e9l\u00e9w\u00e9an/ urang balik ngan sorangan/ euweuh nu ngabaturan// Carog\u00e9 anu micinta/ ngan ukur hujan cimata/ indung-bapa sareng putra/ euweuh nu miros\u00e9a// Ngan amal anu nuturkeun/ henteu da\u00e9k ditinggalkeun/ nu sa\u00e9na pibatureun/ nu salahna nyilakakeun// Tah ieu saw\u00e9r nyepitan/ muga ngajantenkeun jalan/ ka anu geus jaranggotan/ pamugi ulah \u00e9lodan// Jeung urang t\u00e9h tos disunat/ ibu rama atos hajat/ kawin g\u00e9 maca sahadat/ ana kitu kad\u00e9 lepat// \u00c9ta t\u00e9h papgon Islam/ nyata hukum ti Pang\u00e9ran/ kari-kari dipilihan/ n\u00e9angan nu hampang gampang// Mun kitu taya gunana/ sunatna jeung sahadatna/ malahan tambah dosana/ Islam sakadar ngaranna// Panutup urang ngado'a/ ka Pang\u00e9ran anu Mulya/ murangkalih sing waluya/ dirahmat ku Nu Kawasa// Sing janten hiji pamuda/ pamuda harepan bangsa// \nSaw\u00e9r Pangant\u00e9n (dina wangun pupuh).\nDangdanggula.\n//Muji sukur ka Gusti Yang Widi/ Tina bungah henteu hinggana/ laksana implengan hat\u00e9/ ka pangersa Nu Agung/ akad nikah r\u00e9ngs\u00e9 tarapti/ berkah kurnia Allah/ teu ringrang teu bingung/ ayeuna seja miwejang/ kagegelan kanggo pangant\u00e9n sakalih/ malak mandar keur luang// Hal mamanis teu perlu diwincik/ nu penting mah sual bar\u00e9b\u00e9dan/ sangkan teu pati ngajenghok/ tapi teu kudu paur/ da ilahar dina rarabi/bar\u00e9b\u00e9dan cocoba/ muji ka nu sanggup/ geus pasini sauyunan/ nyepeng pageuh jangji/ keur m\u00e9m\u00e9h ngahiji// Mun seug dalit enggoning rarabi/ tali asih nganteng \u00e9stuning kuat/ taya sual anu h\u00e9s\u00e9/ karuwet mawa maju/ asal akal b\u00e9ngras jeung tarapti/ gogoda mawa ni'mat/ mun seug pada jujur/ akal jadi hukum rasa/ ayem ulah kejot borosot teu uni/ pan ngudag kabagjaan//\nSinom.\nJejem tengtrem ludeung tandang/ ku cocoba ulah gimir/ ayonan ku kaimanan/ pinasti nyingray ka sisi/ yakin kab\u00e9h g\u00e9 leutik/ wungkul Allah anu Agung/ tabah ngolah hahalang/ kasusah musna nyalingkir/ satutasna lugina lir unggul perang// Sapanjang urang gumelar/ kasulitan hamo leungit/ wani hirup wani jihad/ numpes hawa napsu iblis/ nu licik ngintip-ngintip/ ngojok-ngojok ngicuk-ngicuk/ nu matak sing waspada/ sing beuki raket ka Gusti/ malar hirup salamet dunya ah\u00e9rat// Pakarang anu utama/ nguatan b\u00e9b\u00e9nt\u00e9ng diri/ ku jalan takwa ka Allah/ ihlas ibadah babakti/ tur saliring dumadi/ sajeroning campur gaul/ buleud niat ibadah/ ngadegkeun papanc\u00e9n Gusti/ keyeng wekel ngudagna kasampurnaan//\nKinanti.\nPamungkas panungtung catur/ ka pangant\u00e9n anu sinelir/ sumeja mirig ku du'a/ mugia hidep sakalih/ padang ati mekar akal/ hirup banglus r\u00e9p\u00e9h-rapih// Mugia ginulur rahayu/ ginanjar rahmat Yang Widi/ enggoning ngudag kamulyan/ bray ngempray ati nurani/ mareuman napsu sarakah/ hirup dipirido Gusti// Cita-cita maju ngempur/ batan laas tambah meujit/ teu r\u00e9k batal ku kasusah/ udag sing sampurna budi/ euyeub amal r\u00e9a jasa/ ngangkat darajat nu leutik// Kasulit teuneung p\u00e9k tempuh/ malar tambah teguh ati/ sasar mun pegat harepan/ muga kuat lahir-batin/ sing laksana sapaneja/ gerentesing ati suci//"}
{"id": "33517", "revid": "11449", "url": "https://su.wikipedia.org/wiki?curid=33517", "title": "Hawu", "text": "Hawu asalna tina basa Jawa nya\u00e9ta tina kecap awu anu hartina \"abu\". Dina basa Sunda, disebut lebu. Jadi, hawu nya\u00e9ta tempat ngumpulna \"abu\" atawa lebu. Di masarakat Sunda dipikawanoh dua wanda hawu nya\u00e9ta hawu nu basajan jeung hawu nu dijieun tina \"gerabah\".\nHawu nu basajan mah dijieunna tina bata nu ditumpukkeun sarta teu dilapisan ku taneuh liat. Ku kituna, hawu nu mod\u00e9l kieu biasana tara kuat sarta babari paburantakan saupama kag\u00e9dor t\u00e9h. Hawu nu kadua wangunna sarupa jeung hawu nu basajan tapi miboga dua liang pikeun tempat masakna anu ngajajar ka tukang atawa ka gigir. Hawu ieu dilapisan ku taneuh liat sangkan teu babari runtuh jeung paburantakan."}
{"id": "33520", "revid": "2337", "url": "https://su.wikipedia.org/wiki?curid=33520", "title": "Pencak silat", "text": ""}
{"id": "33522", "revid": "25926", "url": "https://su.wikipedia.org/wiki?curid=33522", "title": "Kabaya", "text": "Kabaya mangrupa baju aw\u00e9w\u00e9 nu leungeunna panjang, bagian handapna nepi ka puhu bitis, bagian hareupna dipanitihan, bagian luhur dilipet nepi ka jadi kerah kabaya Bandung anu suraw\u00e9 (lipetan kerah) nepi kana dada, bagian handapna anu di tukang mah pondok, sarta anu di hareupna panjang, kadua tungtung (k\u00e9nca-katuhu bajuna ditalikeun sangkan nutupan bujal, dipak\u00e9 ku aw\u00e9w\u00e9 nu digaw\u00e9 di sawah atawa di kebon. Kabaya Kartini anu contona suraw\u00e9, pola nu digunakeun biasana nepi ka handap, bagian handap palebah tukang jeung hareup panjangna t\u00e9h sarua (rata). Kabaya Kartini biasana mak\u00e9 tisi atawa hiasan saperti mut\u00e9 atawa karpatu, mimitina bagian beuheung anu ngaliwatan dada nepi ka bagian handap. Sapanjang bagian handapna dihiasan ku bola emas atawa nu sarupa jeung \u00e9ta. Baju kabaya biasana dipak\u00e9 jeung samping kebat, gelung, selop, atawa kelom geulis di mangsa nu heubeul, tapi dina kamekaranana mah mak\u00e9 selop anu jangkung atawa anu j\u00e9ngk\u00e9. Kabaya ayeuna bisa dipak\u00e9 dina acara kawinan, utamana kabaya Bandung anu mod\u00e9lna buntung (leungeunna satengah).\n\u00c9timologi.\nKabaya asalna ti basa Arab 'kaba' anu hartina 'pak\u00e9an' sarta diwanohkeun ngaliwatan basa Portugis sabot maran\u00e9hanana badarat di Asia kidul-w\u00e9tan. Kecap kabaya dihartikeun minangka rupa pak\u00e9an (kaluhuran/kam\u00e9ja aw\u00e9w\u00e9) mimiti anu dipak\u00e9 ku aw\u00e9w\u00e9 Indon\u00e9sia dina abad ka-15 atawa ka-16 Masehi. Samentara \u00e9ta, nu s\u00e9j\u00e9nna og\u00e9 percaya, kabaya aya pakait jeung pak\u00e9an tunik aw\u00e9w\u00e9 dina mangsa kakaisaran Ming di Cina, sarta pangaruh ieu sumebarna sanggeus imigrasi geged\u00e9an nu maluruh semenanjung Asia Kidul jeung Asia Kidul-w\u00e9tan di abad ka-13 nepi ka-16 Mas\u00e9hi. Pangaruh ieu terus sumebar ka Malaka, Jawa, Bali, Sumatera, jeung Sulawesi. Leupas ti asal usulna saperti Arab, Portugis, atawa Cina, y\u00e9n sumebarna \u00e9mang ti lebah kal\u00e9r Kapuloan Indon\u00e9sia. Hartina, nagara-nagara anu kaliwatan ku jajahan kawas Arab, Portugis, sarta Cina, bisa jadi mibanda v\u00e9rsi kabayana sorangan, nu ahirna Jawa jadi udagan sumebarna alatan teu kapanggih tapakna deui di kapuloan Pasifik Kulon atawa semenanjung kal\u00e9r Australia. Masarakat Jawa, basa \u00e9ta leuwih mikawanoh lawon panjang, tinun, tali, sarta kekemben minangka pak\u00e9an sapopo\u00e9. Aya og\u00e9 anu boga pamadegan y\u00e9n di mangsa ieu kabaya kawates dipak\u00e9 di golongan karajaan wa\u00e9. Hanjakalna, bukti-buktina pohara h\u00e9ngk\u00e9r. Lawon nu bahanna ramat alam di nagari tropis kawas Indon\u00e9sia gampang pisan ancur alatan beueus, kaayaan hawa, nepi ka mikroorganisme nu ngadaharna. Bukti anu henteu bisa disebutkeun kuat nya\u00e9ta arca-arca sarta r\u00e9lief anu ditatah, lolobana dina wangunan kuno abad ke-13 nepi ka-15. Tapi, euweuh pola atawa gambaran asli anu ngajelaskeun ayana kabaya di mangsa harita.\nKamekaran Kabaya di Indon\u00e9sia.\nKamekaran kabaya raket og\u00e9 patalina jeung sumebarna agama Islam di Indon\u00e9sia nu kira-kira di abad ka-15. Parobahan budaya pak\u00e9an katempo dina kamekaran karajaan-karajaan Jawa kuno ka jaman kasultanan atawa karajaan Islam di Pulo Jawa. Sam\u00e9m\u00e9h abad ka-15, masarakat Jawa kuno leuwih wnoh kana lawon panjang, tinun, tali, atawa kekemben. Kaislaman pohara kuat mangaruhan kamekaran kabaya di mimiti-mimiti kamekaranana. Awalna kabaya t\u00e9h mangrupa kaluhuruan panjang ngawangun tunik basajan anu nyodor ti beuheung nepi ka tuur (baju kurung). Hal ieu ngingetkeun urang baris abaya sarta kabaya Malayu. Pak\u00e9an kawas kieu saolah-olah ng\u00e9s\u00e9rkeun kekemben tradisional. Di sawatara tungtung Indon\u00e9sia komo bisa kapanggih aw\u00e9w\u00e9 anu kat\u00e9mbong tampa kaluhuran naon wa\u00e9 (Bali, Lampung, Jawa). Kabiasaan pak\u00e9an macem \u00e9ta og\u00e9 milu ka\u00e9serkeun, cacak dina sawatara acara adat kudu papak\u00e9an kawas kitu deui, utamana di Bali.\nDi taun 1600, kabaya dipak\u00e9 sacara resmi ku kulawarga karajaan. Sanggeus sumebarna agama Islam, kabaya jadi pak\u00e9an nu kasohor, og\u00e9 jadi ciri kaayaan hiji jalma. Dokum\u00e9ntasi heubeul Karajaan Islam Cirebon, Surakarta, atawa Yogyakarta n\u00e9mbongkeun y\u00e9n mak\u00e9 pak\u00e9an ieu jadi bag\u00e9an kulawarga karajaan. Kaluhuran kabaya biasana digabungkeun jeung samping batik, salaku jarit atawa ka handapan. Di jaman Kartini, kabaya sorangan og\u00e9 dipak\u00e9 ku aw\u00e9w\u00e9 Walanda nu sarua digabungkeun jeung samping batik.\nMangsa jajahan Walanda, kabaya dipak\u00e9 pak\u00e9an resmi aw\u00e9w\u00e9 \u00c9ropa. Harita, kabaya ngan ukur mak\u00e9 lawon tinunan mori nu satuluyna ditambahan mak\u00e9 sutera jeung sulaman nu warna warni. Pak\u00e9an ieu og\u00e9 disebut \"Nyonya Kabaya\" ku jalma-jalma katurunan ti Malaka. Kabaya Nyonya ieu t\u00e9h \u00e9ndah parat, blus bordir nu dipak\u00e9 sapasang jeung sarung batik ku aw\u00e9w\u00e9 katurunanna. Awalna, kabaya dipak\u00e9 kalayan sarung sarta kaos alus nu aya mut\u00e9an, nu mindeng disebut \"Kasut Man\u00e9k\" nepi ka ngalaman parobahan. Hiji garm\u00e9n anu sarupa disebut \"Nyonya kabaya\" dijieun mimitina ku jalma-jalma katurunan ti Malaka. Maran\u00e9hna mak\u00e9 kabaya sarta sapatu, manik-manik, sarung, anu disebut kasut man\u00e9k t\u00e9a. Ayeuna, kabaya Nyonya baris ngaliwatan jaman kawangunan rohani, sarta jadi kasohor di golongan masarakat nu s\u00e9j\u00e9n Asia. Di abad ka-19, kabaya geus jadi pak\u00e9an sapopo\u00e9 pikeun maluruh kelas sosial, r\u00e9k aw\u00e9w\u00e9 Jawa atawa katurunan Walanda. Kabaya og\u00e9 kungsi jadi pak\u00e9an wajib aw\u00e9w\u00e9 Walanda nu hjrah ka Hindia (sebutan Indon\u00e9sia jaman harita). Kabaya og\u00e9 kungsi ngalaman turun darajat dina mangsa jajahan Jepang, sabot jaman harita kabaya dihartikeun salaku pak\u00e9an nu dipak\u00e9 ku kaom pribumi nu ditahan jeung pagaw\u00e9 paksa di jaman harita.\nDi jaman kamerdekaan, kabaya jeung batik jadi ciri pajoangan sarta nasionalisme. Aj\u00e9n sarta kalungguhanana na\u00e9k jeung deui dijadikeun pak\u00e9an di acara-acara resmi atawa kanagaraan. Kabaya mibanda harti ngirut hat\u00e9, \u00e9ndah, sarta nu ningali bisa kapincut. Leupas ti sajarah na\u00e9k jeung turunna kabaya, kamekaran kabaya sorangan t\u00e9h loba pisan jenisna. Ayeuna kabaya lain ukur dipak\u00e9 acara resmi hungkul. Loba desainer nu ngalakukeun parobahan ku cara ngagabungkeun kabaya jeung ka handapanna, aksesorisna, atawa corak nu leuwih leupas. Kabaya og\u00e9 lain ukur dipak\u00e9 ku golongan ibu-ibu, tapi leuwih lega og\u00e9 pikeun budak aw\u00e9w\u00e9 nu ngora. Jenis kabaya pang lobana dipak\u00e9 nya\u00e9ta di Kapuloan Jawa sarta Bali, bisa kasampak disusud kabaya dipak\u00e9 di Jawa, sarta ti ahir abad 19 nepi ka mimiti abad ka-20 sarta saterusna. Lahirna kabaya-kabaya jieunan Anne Avantie, Marga Alam, Adjie Notonegoro, Biyan Wanaatmadja, Sebastian Gunawan nepi ka d\u00e9sainer-d\u00e9sainer ngora kawas Priyo Oktaviano, Rusly Tjohnardi, Ferry Sunarto sarta loba deui bukti parobahan kabaya \u00e9ta. Kabaya jieunan d\u00e9sainer-d\u00e9sainer tadi asup ka sabudeureun lokal sarta bisa asup ka bawahan internasional. Pagelaran-pagelaran pola-pola kabaya nu paunggul-unggul, kritik, sarta pupujian m\u00e9r\u00e9 akibat anu pohara ngawangun. Kabaya kiwari leuwih ti saukur identitas, kabaya og\u00e9 hiji komoditi sarta jati diri bangsa Indon\u00e9sia. \nKalungguhan Kabaya di Indon\u00e9sia.\nKabaya mangrupa hal nu bisa ngawujudkeun cita-cita nu tangtu tina 'feminitas' dina kasadaran basa Indon\u00e9sia. Minangka pilihan pak\u00e9an nasional aw\u00e9w\u00e9, salila \u00e9ra So\u00e9karno taun 1940, kabaya geus mucunghul pikeun id\u00e9ntitas aw\u00e9w\u00e9 nu tangtu tina aj\u00e9n tradisional. Kartini geus lila jadi simbol \u00e9mansipasi aw\u00e9w\u00e9 di Indon\u00e9sia nu geus jadi wawakil kabaya abad ka-19 \"Proto-feminis\" sosok Rad\u00e9n A. Kartini. Dina mi\u00e9ling kahirupan Kartini, murid aw\u00e9w\u00e9 di sakumna Jawa sarta wewengkon s\u00e9j\u00e9n biasana sok mak\u00e9 pak\u00e9an tradisional, anu kaasup kabaya. Dina pamak\u00e9an kabaya, bisa katempo pulitik multaneously anu ngawakilan 'kamajuan' sarta 'talari', mak\u00e9 kabaya t\u00e9h nya\u00e9ta minangka pilihan pak\u00e9an sapopo\u00e9 pikeun g\u00e9n\u00e9rasi anu leuwih kolot ti aw\u00e9w\u00e9 kaom malarat dayeuh kolot sarta pilemburan di Jawa sarta Bali. Tina sakab\u00e9h pak\u00e9an formal, kabaya og\u00e9 boga kagunaan minangka hiji bagian pikeun kagunaan s\u00e9jen, kaasup upacara kawinan, wisuda, atawa upacara sipil s\u00e9j\u00e9nna, sarta aw\u00e9w\u00e9 nu digaw\u00e9 pikeun saragam gaw\u00e9na di industri wisata sarta hot\u00e9l. Kabaya og\u00e9 boga mangpaat tina sawatara \u00e9st\u00e9tika, harti formulir, sarta pakakas pikeun \u00e9ksplorasi dina konstruksi id\u00e9ntitas budaya sarta parobahanna, hususna dina hubungan jeung asp\u00e9k 'feminin'. Ieu kasampak kumaha datangna 'feminitas' dina hubungan identitas budaya, pribadi sarta babarengan. Kabaya Indon\u00e9sia bisa unggul liwat siluet ultra feminin, kabaya t\u00e9h gunana ngabunian awak aw\u00e9w\u00e9, nyieunna aya cahya , pangawakan jadi ngadekok sampurna. Kabaya can bisa kapanggih di tempat s\u00e9j\u00e9n, komo tempat-tempat anu dipercaya minangka cikal bakal kabaya kasebut mangaruhan Indon\u00e9sia. Kabaya bisa jadi baris geura-giru ngasupan kosa-kecap Inggris kawas batik sarta iket. Lamun geus kitu, moal aya nu bisa ngobah kalungguhan kabaya di Indon\u00e9sia. Kabaya ngahontal kamulyaan seni anu pangluhurna di ieu nagari. "}
{"id": "33523", "revid": "6005", "url": "https://su.wikipedia.org/wiki?curid=33523", "title": "Dodol garut", "text": ""}
{"id": "33524", "revid": "25926", "url": "https://su.wikipedia.org/wiki?curid=33524", "title": "Seni", "text": "Seni mangrupa sarana komunikasi perasaan jeung pangalaman batin hiji jalmakana kelompok masarakatna dina rangka minuhan kabutuhan pribadina.\nSeni kalebet seueur kagiatan manusa dina nyiptakeun karya visual, audio, atanapi pagelaran anu nganyatakeun imajinasi, ideu, atanapi katerampilan t\u00e9knis anu ngadamelna, supados diapresiasi ku kageulisanana atanapi kakuatan \u00e9mosina.\nKegiatan ieu umumna dina bentuk kreasi seni, kritik seni, studi sajarah seni sareng \u00e9stetika seni.\nWangenan Seni.\nSeni nya\u00e9ta cabang \u00e9lmu anu miboga \"multy\" tafsir atawa rupa-rupa pamadegan ti sawatara ahli dina widang kasenian. Hal \u00e9ta ditunjukeun ku ayana wangenan seni dumasar sawatara ahli anu n\u00e9njo tina sudut pandangna sewang-sewangan. Tapi tina ayana rupa-rupa wangenan seni jeung sudut pandang anu b\u00e9da- b\u00e9da t\u00e9h, ngajadikeun seni leuwih \u00e9ndah. Sabab, ku ayana wangenan seni anu b\u00e9da ieu nyirikeun y\u00e9n para ahli leuwih ngamahaman kana hak\u00e9kat seni. Hal ieu bakal ngarojong lobana mangpaat tina seni atawa kasenian, nu ahirna seni t\u00e9h lain ngan ukur jadi media panghibur wungkul.\nDihandap ieu mangrupa pamadegan wangenan seni dumasar sawatara ahli :\nWangun Seni.\nKasenian t\u00e9h kabagi jadi opat cabang anu utama, nya\u00e9ta :\nMangpaat Seni.\nDina mangpaatna, seni kabagi jadi dua mangpaat nya\u00e9ta :"}
{"id": "33525", "revid": "6005", "url": "https://su.wikipedia.org/wiki?curid=33525", "title": "Wangenan seni", "text": ""}
{"id": "33526", "revid": "25926", "url": "https://su.wikipedia.org/wiki?curid=33526", "title": "Kacapian", "text": "Kacapian mangrupa wangun kasenian nu ngagunakeun kacapi salaku waditra utama. Di Majal\u00e9ngka aya sababaraha ragam wangun seni kacapian, di antarana Kacapi Suling, Kacapi Celempungan, Kacapi Jenaka Sunda, Kacapi Pantun, jeung Kacapi Kolaborasi \nRagam Kacapian.\n1. Kacapi Suling\nKacapi suling mangrupa wangun kasenian nu dibarengan ku waditra suling. Fungsi kacapi jeung suling dina kasenian ieu nya\u00e9ta salaku pangiring tembang jeung kawih. Kacapi suling nu aya di Majal\u00e9ngka di antarana Kacapi tembang jeung Kacapi Kawih.\nDina kasenian ieu aya dua kacapi salaku pangiring, nya\u00e9ta kacapi indung jeung kacapi rincik. Kacapi indung biasana disebut kacapi parahu ku lantaran wangunna kawas parahu. Jumlah kacapi indung aya 18 nu dijieun tina kuningan. Suling nu dipak\u00e9 dina tembang Sunda nya\u00e9ta suling nu liangna aya genep, fungsina pikeun ngahasilkeun sababaraha laras, saperti pelog, madenda (sorog), jeung salendro. Nalika dina pintonana, Kacapi indung dilengkepan ku Flute saperti waditra nu panjang jiga Rebab. Salian salaku waditra, kacapi indug dipak\u00e9 pikeun marengan acara Ngaras, siraman jeung Ngeuyeuk Seureuh dina acara nikahan, jeung acara-acara lianna.\nPama\u00e9n kacapi tembang Sunda di antarana saurang pama\u00e9n kacapi indung, saurang pama\u00e9n kacapi rincik, saurang pama\u00e9n suling, jeung juru mamaos boh lalaki boh aw\u00e9w\u00e9. Tembang nu dipak\u00e9 dina tembang Sunda aya opat golongan lagu, di antarana Rarancagan, Papantunan, Dedegungan, jeung Jejemplangan. Kaopat golongan lagu ieu kaasup kana sekar irama merdika nya\u00e9ta lagu nu teu kaik\u00e9t ku birama. Pikeun ngalengkepan tembang irama merdika, biasana mak\u00e9 lagu tambahan nya\u00e9ta kawih.\nPara pama\u00e9n kacapi tembang Sunda biasana marak\u00e9 raksukan taqwa nu sarua warnana jeung pama\u00e9n sej\u00e9nna, mak\u00e9 bendo, jeung mak\u00e9 sorban. Sedengkeun juru mamaos aw\u00e9w\u00e9 mak\u00e9 kabaya jeung sanggul.\nDi Majal\u00e9ngka tembang Sunda dimekarkeun ku para seniman, tokoh-tokoh seniman diwilayah Majal\u00e9ngka di antarana Samsuri, E. Kusnadi, Oyo Suharja, Amin Choeruman, jeung Soni Supriatna. Juru mamaos aw\u00e9w\u00e9 nu turut ngamekarkeun khasanah tembang sunda, di antarana Titin Supartini, Tati, Lia Marliani, jsb.\nKawih nya\u00e9ta wangun karawitan sekar (vokal) nu kaik\u00e9t birama atawa ketukan. Kacapi nu dipak\u00e9 pikeun marengan kawih beda jeung kacapi nu dipak\u00e9 pikeun marengan tembang. Kacapi nu dipak\u00e9 pikeun marengan kawih nya\u00e9ta kacapi siter, jumlah kawatna 20. Vokalis dina kasenian ieu disebut juru sekar atawa juru kawih.\nNepi ka ayeuna, di Majal\u00e9ngka dipikawanoh sababaraha pama\u00e9n seni kacapi kawih di antarana E. Kusnadi, Oyo suharja, Wasman Rukmana, Daryono, Risnandar, Soni Supriatna (suling jeung rebab), Aceng Hidayat (suling), Dede Carmo, Rasma Sudrajat jeung Dadang. Kasenian ieu dimekarkeun ngaliwatan media radio, nya\u00e9ta siaran Haleuang Pasunjeung di Radika 100,3 FM Majal\u00e9ngka ku Grup Panghegar. Kelompok seni kawih sej\u00e9nna di antarana Manik mekar Saputra (Cigasong), Tanjeung Mijeung (Munjul), jeung Kania Setra (Maja).\n2. Kacapi Cemplungan\nWaditra nu dipak\u00e9 dina kacapi cemplungan henteu ngan saukur kacapi jeung suling wungkul, tapi ditambah ku waditra sej\u00e9nna saperti gendang jeung gong. Lagu nu dipak\u00e9 nya\u00e9ta sekar tandak atawa kawih. Pikeun nambah daya pangirut pamiarsa, biasana kasenian ieu dibarengan ku tari jaipong. Grup-grup kacapi cemplungan nu dipikawoh ku masarakat Majal\u00e9ngka di antarana Manik Mekar Saputra, Sanggar Panghegar, Tandang Midang, jeung Kania Setra.\n3. Kacapi Jenaka Sunda\nKacapi jenaka sunda mangrupa jenis seni kacapian nu mak\u00e9 lagu-lagu lucu dina irama nu teu kauger. Jenis kacapian nu digunakeunna nya\u00e9ta kacapi siter. Pama\u00e9nna nya\u00e9ta saurang pama\u00e9n kacapi salaku panyanyi ditambah ku saurang atawa dua urang pama\u00e9n.\nKacapi jenaka Sunda di Majal\u00e9ngka dimekarkeun ku kelompok kasenian PG Kadipat\u00e9n (taun 1970-an) nepi ka ayeuna masih aya, dalangna nya\u00e9ta Edi Jubaedi. Pama\u00e9n sej\u00e9nna nu terkenal nya\u00e9ta Abah Duleh, Abah Bontot, Mang Uu Wahyu, jeung Mang Pentil. Generasi saterusna nya\u00e9ta Karjo, Iwan Abok, Casma (Mang Cemeng), Ikin Sodikin (Mang jangkung).\n4. Kacapi Pantun\nKacapi Pantun mangrupa kacapian pikeun marengan juru pantun nalika nyarita. Wangenan \u2018\u2019\u2019pantun\u2019\u2019\u2019 sacara harfiah numutkeun Saleh Danasasmita nya\u00e9ta \u201c carita, balada, dongeng atawa sajarah buhun, umumna ngeunaan karajaan Pajajaran (dibarengan ku nyanyian, tarawangsa atawa kacapi). (Saleh, 1974). Sedengkeun numutkeun sababaraha juru pantun, pantun mangrupa wancahan atawa singketan ti kecap papan nu jadi panungtun. Artina ngaliwatan carita pantun pamiarsa miboga panutan atawa cecekelan hirup.\nKasenian ieu mangrupa jenis kasenian nu dirojong ku unsur-unsur seni sastra jeung karawitan. Unsur sastra aya dina carita pantun, carita pantun nu mimitina dibawakeun sacara lisan ayeuna mah geus loba nu dibukukeun. Sedengkeun unsur seni karawitan aya dina iringan waditra kacapi nu dipetik nalika pintonan pantun.\nKarakteristik pintonan pantun sacara tradisional nya\u00e9ta :\nNumutkeun Ajip Rosidi (1983:32) nyebutkeun y\u00e9n di daerah Cirebon kacapi pantun ngan dima\u00e9nkeun ku saurang. Tapi ayeuna mah sangkan kacapi pantun dipikaresep ku masarakat, ditambahan ku waditra sej\u00e9n, saperti piul (biola), saurang sinden, jeung gamelan. Ku kituna kacapi pantun teu beda jauh jeung wanu catur (Ajip Rosidi, 1983:33).\nUmumna alur carita pantun dimimitian ku Rajah Pamuka, dituluykeun ku nyarita, nataan karajaan jeung para tokoh carita. Dina akhir carita dipungkas ku nyanyikeun Rajah Pamunah atawa Rajah Panutup. Carita-carita pantun nu terkenal di antarana Mundinglaya Di Kusumah, Lutung Kasarung, Ciung Wanara, Nyi Sumur Bandung, Jaran Sari, Raden Deudeug Pati Jaya Perang, Panggung Karaton, Demung Kalagan, Nyi Pohaci Sanghiang Sri, jsb.\nTokoh-tokoh atawa juru pantun nu terkenal ti Majal\u00e9ngka nya\u00e9ta:\n5. Kacapi Kolaborasi\nKacapi kolaborasi dimekarkeun ku para seniman Majal\u00e9ngka seperti Oyo Suharja saparakanca. Dina kasenian ieu waditra nu dipak\u00e9 nya\u00e9ta, kacapi siter, gitar akustik, cuk, gitar bas, biola, suling, gendang, jeung gong. Jumlah pama\u00e9n na kira-kira sapuluh urang. Lagu-lagu nu dipak\u00e9 nya\u00e9ta kowlli Sunda, pop Sunda, jeung Indonesia Populer.\nKacapi kolaborasi di Majal\u00e9ngka mimiti diwanohkeun nalika Gelar Seni Tradisi I tanggal 26 Desember 2004. Sanggar Panghegar (Radika FM Majal\u00e9ngka) nu dipingpin ku Wasman Rukmana magrupa hiji-hijina kelompok kasenian nu mintonkeun jenis kasenian ieu."}
{"id": "33527", "revid": "3", "url": "https://su.wikipedia.org/wiki?curid=33527", "title": "KACAPIAN", "text": ""}
{"id": "33528", "revid": "662305", "url": "https://su.wikipedia.org/wiki?curid=33528", "title": "Kumpulan sajak", "text": "Kumpulan sajak, atawa sok disebut og\u00e9 buku kumpulan sajak, nya\u00e9ta buku anu eusina sajak wungkul. Aya di antarana dibarengan ku sawangan ti ahlina, minangka pangjajap, ngupas sajak-sajak anu dimuat di dinya. Dina sastra Sunda mah sam\u00e9m\u00e9h medal mangrupa buku kumpulan sajak t\u00e9h sam\u00e9m\u00e9hna kungsi dimuat heula dina majalah-majalah atawa surat kabar."}
{"id": "33529", "revid": "25926", "url": "https://su.wikipedia.org/wiki?curid=33529", "title": "Batik", "text": "Batik nya\u00e9ta salah sahiji produk budaya bangsa Indonesia . Batik mangrupa gambar rupa-rupa nu dijieun ku malam mak\u00e9 canting dina bo\u00e9h atawa lawon . Aya kar\u00e9mbong batik, samping batik, sarung batik, taplak batik, jeung r\u00e9a deui . Dina kamekaranana, batik ngalaman parobahan corak, t\u00e9knik, jeung pros\u00e9s fungsi alatan jaman jeung pangaruh ti budaya s\u00e9j\u00e9nna. Batik diwangun ku dasar artistik nu mekar, luyu jeung tungtutan jaman . Karajinan batik mindeng diturunkeun dina kulawarga ti generasi ka generasi. Patalina jeung identitas budaya rahayat Indon\u00e9sia sarta ngaliwatan harti simbolik ti kelir sarta d\u00e9sain, ng\u00e9br\u00e9hkeun kr\u00e9ativitas sarta spiritualitas.\nKarageman wangun ragam hias pohara dipangaruhan ku faktor adat istiadat anu b\u00e9da situasi, kondisi, sarta senimanna. Tapi kabutuhuan kana ragam hias kamotivasi ku kabutuhan artistik. Ku lantaran, salah sahiji ciri manusa Indon\u00e9sia nya\u00e9ta artistik. Daya artistik anu kuat kaungkab dina sagala rupa ciptaan artistik sarta karajinan anu pohara \u00e9ndah.\nKons\u00e9p artistik tredisi seni rupa Indon\u00e9sia nya\u00e9ta pangwujudan tina aj\u00e9n-aj\u00e9n integral minangka adumanis tina dualisme anu silih ngalengkepan, \"kons\u00e9p dwitunggal\". Ku lantaran \u00e9ta, seni rupa tradisional Indon\u00e9sia loba kaungkab dina wangun ragam hias anu boga sipat d\u00e9koratif, simbolik, sarta dinamis.\nRagam hias nya\u00e9ta bagian anu teu bisa dipisahkeun ti ciri t\u00e9kstil Indon\u00e9sia. Ragam hias og\u00e9 ngagambarkeun ayana b\u00e9da suku bangsa, wewengkon, sarta dusun. Ku kituna, bangsa Indon\u00e9sia mibanda kabin\u00e9kaan ragam tekstil. Ieu bisa ngagambarkeun kabeungharan budaya bangsa Indon\u00e9sia.\nSajarah Batik.\nSajarah batik di Indon\u00e9sia aya kaitanana jeung perkembangan karajaan Majapahit sarta sumebarna ajaran Islam di Tanah Jawa. Dina sawatara catetan, pamekaran batik loba dipigaw\u00e9 dina mangsa-mangsa karajaan Mataram, saterusna dina mangsa pagaw\u00e9an Solo sarta Yogyakarta.\nJadi kasenian batik ieu di Indon\u00e9sia geus dipikawanoh saprak jaman Majapahit sarta terus ngembang ka karajaan sarta raja-raja saterusna. Sedengkeun mimiti ngalegaanana kasenian batik ieu jadi milik rahayat Indon\u00e9sia sarta hususna suku Jawa nya\u00e9ta sanggeus ahir abad ka-XVIII atawa mimiti abad ka-XIX. Batik anu dihasilkeun nya\u00e9ta kab\u00e9hanana batik tulis nepi ka mimiti abad ke-XX, sarta batik cap dipikawanoh kakara sanggeus perang dunya kahiji r\u00e9ngs\u00e9 atawa kira-kira taun 1920. Sedengkeun aya kaitan jeung sumebarna ajaran Islam. Loba wewengkon-wewengkon puseur batik di Jawa nya\u00e9ta wewengkon-wewengkon santri, sarta saterusna batik jadi pakakas pajoangan \u00e9konomi ku inohong-inohong padangan Muslim ngalawan \u00e9konomi Walanda.\nT\u00e9hnik Nyieun Batik.\nAyana b\u00e9da t\u00e9hnik sarta pros\u00e9s nyirian wanda hias tekstil t\u00e9h ti saprak mangsa pra sajarah nepi ka ayeuna. Tina t\u00e9hnik rintang kelir urang mikawanoh lawon tritik, plangi, ikat, sarta batik. Tina t\u00e9hnik tinun, urang mikawanoh kelim, sungkit, pilih, sarta t\u00e9knik sisipan pakan atawa ilusi. Sajaba ti \u00e9ta, urang mikawanoh sawatara t\u00e9knik s\u00e9j\u00e9nna kawas sulam, aplikasi, lukisan, manik-manik, sarta prada.\nLawon tritik, plangi, sarta ikat nya\u00e9ta t\u00e9knik kelir anu geus dipikawanoh ti saprak mangsa pra sajarah. Di Indon\u00e9sia henteu kapanggih tapak ark\u00e9ologi t\u00e9kstil mangsa pra sejarah. Tapi, perca lawon ark\u00e9ologi anu asalna ti mangsa 200-100 SM kapanggih di P\u00e9ru. Lawon anu kapanggih nya\u00e9ta lawon sarupaning plangi sarta ikat anu disebut \"proto ikat\".\nBukti sajarah ngeunaan t\u00e9knik rintang kelir, ragam hias dekoratif, simbolik, kasaimbangan sarta dinamis anu ngajiwaan wangun batik geus dipikawanoh dina mangsa pra sejarah. Timuan ark\u00e9ologi mangrupa arca di jero candi Ngrimbi deukeut Jombang ngagambarkeun sosok Raden Wijaya, raja kahiji Majapahit (mar\u00e9ntah 1294-1309), anu mak\u00e9 lawon rupa-rupa hias kawung. Bisa wa\u00e9 ragam hias \u00e9ta dijieun jeung t\u00e9hnik lukis, prada, tinun sungkit, atawa batik. Tapi lamun ditit\u00e9nan sacara tarapti, nya\u00e9ta kalayan ngabandingkeun rincian dina wangun perhiasan manik-manik sarta urat daun tarat\u00e9, mangka aj\u00e9n arca kasebut pohara rinci, lemes, sarta tarapti. Katalitian dina ngagambarkeun gurat sarta titik jadi indikasi t\u00e9knik anu dipak\u00e9 pikeun nyieun \u00e9ta lawon. Gurat lemes sajajar minangka wates wangun \u00e9lips kawung ngingetkeun dina gurat sajajar anu dihasilkeun ku canting \"carat loro\" dina t\u00e9knik batik.\nAsal Usul Batik.\nBatik minangka pakasaban diproduksi ku para wirausahawan sarta didagangkeun ku para padagang di sapanjang basisir kal\u00e9r pulo Jawa, ti Indramayu, Cirebon, Tegal, Pekalongan, Kudus, Rembang, Lasem, Tuban, Gresik, Bangkalan, Sampang, Pamekasan, Madura, Tanjungbuni, Sampang, Sumenep, nepi ka Sidoarjo. Di jalur tengah sarta kidul Pulo Jawa batik diproduksi di Mojokerto, Tulungagung, Trenggalek, Ponorogo, Pacitan, Wonogiri, Klaten, Banyumas, sarta Tasikmalaya. Golongan pangusaha ti Solo, sarta Yogyakarta og\u00e9 nyieun batik pikeun didagangkeun. Baheula, Garut, Ciamis, Lampung sarta Jambi ngahasilkeun batik minangka pakasaban. Di wewengkon-wewengkon kasebut, aya cukup loba masarakat pengrajin batik, sarta maran\u00e9hanana ngagunduk di d\u00e9sa-d\u00e9sa nu tangtu. Maran\u00e9hanana saterusna ngamotivasi tumuwuhna dunya batik pikeun aktivitas perdagangan, boh perdagangan lokal, boh mancanagara. Wirausahawan anu ancrub dina perdagangan batik umumna asalna ti golongan sosial \u00e9konomi tengahan, nya\u00e9ta disebutna haji.\nJenis sarta corak batik tradisional t\u00e9h kawilang loba pisan, tapi corak sarta variasina luyu jeung filosofi sarta budaya unggal wewengkon anu rupa-rupa. Khasanah budaya bangsa Indon\u00e9sia anu beunghar geus nyorong lahirna sagala rupa corak, sarta jenis batik tradisional kalayan ciri kahususanna sorangan. Umumna, ngaran ragam hias batik basisir kal\u00e9r Jawa asalna ti ngaran barang, mitologi, do'a, harepan, sarta kajadian. Ngaran barang loba dipak\u00e9 pikeun m\u00e9r\u00e9 ciri ngaran wanda hias. Barang kasebut umumna aya di lingkungan kira-kira sarta geus akrab dina kahirupan maran\u00e9hanana. Ngaran wanda hias anu asalna tina pepelakan, contona \"kembang kapas, kembang waluh, pacar cina, lung-lungan, sulur-suluran, sekar jagat, kawung, kembang seruni, kembang mawar, cempaka kantil, cau bali, ganggeng,\" sarta sajabana.\nNgaran wanda hias anu asalna tina sato, contona \"urang ayu, iwak etong, kotok alas, dara kipu, sawat gunting, gemek setekem, manuk branjangan,\" jeung sajabana. Ngaran wanda hias anu asalna tina alam barang contona \"mega mendung, wadasan sunyaragi, piring aji, kapal kandas\", sarta sajabana. Ngaran wanda hias anu asalna tina wangun g\u00e9ometris sarta nyarupakeun anyaman, contona, \"banji, krompol, kijing doyong, nitik,\" sarta sajabana. Ngaran wanda hias tina wangun manusa jarang dipak\u00e9 pikeun wanda hias batik basisir jawa, iwal ti wayang.\nMitologi dianggap minangka hiji carita anu narik ati, ku kituna mindeng diomongkeun. Ngaran wanda hias anu asalna tina mitologi ti antarana \"naga seba, paksi naga liman, burak, gua sunyaragi, sangkuriang,\" jeung sajabana. Doa mangrupa harepan anu dipanjatkeun ka pang\u00e9ran anu maha kawasa. Sacara simbolik, pamak\u00e9 sandang anu bersangkutan nampa panangtayungan ti pang\u00e9ran. Ieu kawas harepan masarakat pikeun nyatujuan ngaran lawon batik, contona, \"sidamukti, sidamulya, sidaluhur, nurlaila,\" jeung sajabana. Hiji kajadian dianggap mibanda aj\u00e9n memori anu dina ku kituna pikeun diabadikeun jadi ngaran lawon batik, contona \"granat muncrat, usdek,\" jeung sajabana."}
{"id": "33531", "revid": "25926", "url": "https://su.wikipedia.org/wiki?curid=33531", "title": "Longs\u00e9r", "text": "Longs\u00e9r nya\u00e9ta salah sahiji kasenian nu m\u00e9ntaskeun carita nu miboga nilai-nilai luhur nu raket jeung kahirupan masarakat. Nilai-nilai nu aya dina carita longs\u00e9r t\u00e9h bakal dipangaruhan ku jejer nu geus ditangtukeun. Longs\u00e9r diwangun ku sababaraha bagian penting nu jadi ciri tina kasenian \u00e9ta. Pagelaran longs\u00e9r t\u00e9h biasana dibarung ku nayaga, pama\u00e9n, jeung bodoran nu miboga daya tarik sorangan keur panongton. Salian ti \u00e9ta, pagelaran longs\u00e9r ilaharna mineng dipidangkeun peuting-peuting. Lamun pagelaran nu dipidangkeunna siang disebutna lontang. Longs\u00e9r mangrupa salah sahiji t\u00e9ater rahayat Tatar Sunda nu hirup di da\u00e9rah Priangan, pernahna di Bandung Kidul Da\u00e9rah Ranca Manyar Kacamatan Pameungpeuk. \nPakakas pikeun nyaanganana disebut oncor nu miboga sumbu tilu atawa lima. Disimpen di tengah-tangah, sedengkeun gamelan disimpen di tukang sakalian pikeun tempat para anggota rombongan ngaganti raksukanana. \nRaksukan Aw\u00e9w\u00e9 jeung Lalaki.\nPara pama\u00e9n nu aw\u00e9w\u00e9 disebut Rongg\u00e9ng anu salah sahijina disebut Sripanggung. Raksukan Rongg\u00e9ng ilaharna nya\u00e9ta dikabaya, dikar\u00e9mbong (\"selendang),\" disanggul anu dipak\u00e9keun mangl\u00e9, tuluy mak\u00e9 hiasan saperti subang, kalung, gelang, cincin, jeung bros. Sedengkeun pama\u00e9n lalaki ngagunakeun raksukan jawara saperti sarung, kampr\u00e9t, iket barangbangs\u00e9mpak bari mawa golok anu diselipkeun kana sabuk kulit anu l\u00e9bar, mamak\u00e9 gelang akar bahar, batu ali nu garared\u00e9. \nPrak-Prakan Pintonan.\nBiasana dina prak-prakan pagelan longs\u00e9r t\u00e9h sok dimimitian ku wawayangan atawa mamarung, para rongg\u00e9ng ngibing bari hahaleuangan pikeun ngirut ati panongton. Biasana \u00e9ta rongg\u00e9ng-rongg\u00e9ng t\u00e9h sok mak\u00e9 ngaran-ngaran lauk saperti Si Jel\u00e9r, Si Taw\u00e9s, Si Sepat, Si Kumpay, jsb. Para panongton anu bisa mak\u00e9keun sarung, kop\u00e9ah, arloji, kacamata, saputangan, jsb ka rongg\u00e9ng anu dipilihna. Sar\u00e9ngs\u00e9na ngibing, \u00e9ta barang-barang t\u00e9h dibalikeun deui ka nu bogana tur dibarengan ku tebusan duit. Ti dinya, kakara w\u00e9h muncul banyolna, anu dipingpin ku \u00e9ta rombongan nu ngucapkeun hatur nuhun ka para panongton bari ngawanohkeun rombongan jeung Sripanggung sarta rongg\u00e9ng-rongg\u00e9ng bari ngabanyol. Acara dituluykeun ku ngibing sacara papasangan antara sripanggung jeung jawara, tuluy diturantan ku para rongg\u00e9ng."}
{"id": "33532", "revid": "24422", "url": "https://su.wikipedia.org/wiki?curid=33532", "title": "Hungaria", "text": "R\u00e9publik Hungaria mangrupa hiji nagara di \u00c9ropa tengah. Tepung wates jeung Austria di kulon, Slowakia di kal\u00e9r, Ukraina di w\u00e9tan, Romania di tenggara, jeung Kroasia sarta S\u00e9rbia di kidul. Dina basa lokal, nagara ieu dikenal salaku \"Magyarorsz\u00e1g\" nu hartina wewengkon Magyar. Hungaria ngawangun grup Visegr\u00e1d sareng Polandia, Slowakia, jeung C\u00e9ko.\nSajarah.\nDina wanci Kakaisaran Romawi, urang Romawi nyebut wewengkon ieu Pannonia (kuloneun Walungan Danube). Senggeus Roma labuh dina migrasi s\u00e9k\u00e9-s\u00e9k\u00e9 J\u00e9rmanik jeung tekenan bangsa Karpia, P\u00e9riode Migrasi masih k\u00e9n\u00e9h ngadatangkeun raloba panarajang. Awalna datang urang Hun, nu ngawangun hiji imp\u00e9rium nu kiat dina par\u00e9ntah Attila. Ngaran \"Hungaria\" meureun kapangaruh ku bangsa Hun, sanajan meureun og\u00e9 ngaran \u00e9ta asalna ti ngaran aliansi Turkis dina abad ka-7 nu disebut Onogur. Saenggeus pamar\u00e9ntahan urang Hun tileuleup, s\u00e9k\u00e9-s\u00e9k\u00e9 J\u00e9rmanik nu s\u00e9j\u00e9n, nya\u00e9ta urang Lombardi jeung Gepid ngawasaan Pannonia dina kira-kira 100 taun. Dina p\u00e9riode \u00e9ta og\u00e9 sar\u00e9k\u00e9 Slavia mimiti migrasi ka kidul. Dina taun 560-an, maran\u00e9hna digantian ku Avar nu engk\u00e9 ngawasaaan nagri \u00e9ta dina leuwih ti dua abad. Urang Prancis dina kawasa Charlemagne ti kulon jeung urang Bulgar ti tenggara ahirna geus hasil ng\u00e9l\u00e9han urang Avar dina awal abad ka-9. Teras, urang Frankia tileuleup, jeung karajaan Slavonik Moravia Raya sarta Kapang\u00e9ranan Balaton ngawasaan kalobaan Pannonia nepi ka ahir abad \u00e9ta. Ahirna, bangsa Magyar migrasi ka Hungaria dina ahir abad ka-9.\nTradisi nyebutkeun y\u00e9n bangsa Magyar (Hungaria) diwangun ku \u00c1rp\u00e1d, nu mingpin bangsa Magyar ka dataran Pannonia saenggeus taun 895. Karajaan Hungaria diwangun dina taun 1000 ku Raja Szent Istv\u00e1n I.\nAwalna, sajarah Hungaria mekar dina hiji segitilu-sajarah antara Polandia jeung Boh\u00e9mia, kalawan loba hubungan jeung para paus sarta kaisar ti Kakaisaran Romawi Suci. Antara 1241\u20131242, sabagian Hungaria ancur jeung loba korban ku tentara Mongol (Tatar) ti Batu Khan.\nLalaunan, Hungaria dina pamar\u00e9ntahan dinasti kulawarga \u00c1rp\u00e1d ngarobah kana hiji karajaan nu indep\u00e9nden. Karajaan Hungaria nu dipar\u00e9ntah ku kulawarga Angevins ti 1308, dina waktos nu singket ngalegaan kakawasaanna kaa Wallachia jeung Moldova. Raja Matthias Corvinus anu heunteu ngawangun dinasti, murangkalihna J\u00e1nos Hunyadi, mar\u00e9ntah Karajaan Hungaria ti 1458 nepi ka 1490. Anjeunna ngiatan Hungaria jeung pamar\u00e9ntahanna. Dina pamar\u00e9ntahanna, Hungaria (utamana bagian-bagian kal\u00e9r, sabagian ayeuna aya di Slowakia kiwari) minangka puseurna seni jeung kabudayaan \u00c9ropa nu penting dina p\u00e9riode R\u00e9naisan.\nKamerd\u00e9kaan Hungaria r\u00e9ngs\u00e9 wanci nagara \u00e9ta ditalukkeun ku Kasultanan Ottoman dina awal abad ka-16; bagian-bagian Hungaria nu teu ditalukan ku Ottoman, dian\u00e9ksasi ku Austria (nu pangawasana og\u00e9 waktos \u00e9ta nya\u00e9ta raja-raja Hungaria) di bagian kulon, jeung jadi Kapang\u00e9ranan Transilvania nu indep\u00e9nden di w\u00e9tan. Saenggeus 150 taun, Austria jeung sakutu-sakutu Kristenna ngawasaan deui wewengkon nu disebut Hungaria ayeuna dina ahir abad ka-17 ti Karajaan Ottoman.\nDina ahir tileuleupna urang-urang Turki, mimiti pajuangan antara bangsa Hungaria jeung raja-raja Habsburg pikeun mibanda palindungan tina hak-hak para bangsawan (kalawan kitu ngeukeuhkeun otonomi Hungaria). Pajuangan ngalawan absolutisme Austria dina pajuangan kamerd\u00e9kaan rahayat dipingpin ku hiji bangsawan Transilvania, Ferenc II R\u00e1k\u00f3czi, antara 1704 jeung 1711. R\u00e9volusi jeung perang 1848\u20131849 ngupus pabudakan jeung ngasilkeun hak-hak sipil. Urang Austria ahirna hasil meunang ukur lantaran dibantos Rusia.\nKu sabab kameunangan ngalawan Austria ku koalisi Prancis-Itali (Peperangan Solferino, 1859) jeung Prusia (Peperangan K\u00f6niggratz, 1866), Hungaria ahirna, dina 1867, hasil jadi bagian otonom ti Kakaisaran Austro-Hungaria (lihat Ausgleich). Saenggeus miboga status ieu, pamar\u00e9ntah Hungaria ngusahakeun sangkan karajaan \u00e9tu ngahiji kalawan Magyarisasi sababaraha kumpulan kabangsaan nu s\u00e9j\u00e9n. Hal ieu lumangsung nepi ka ahir Perang Dunya I, wanci kakaisaran Austro-Hungaria labuh. Dina 16 Nov\u00e9mber 1918, hiji R\u00e9publik Hungaria nu indep\u00e9nden diproklamasikeun.\nDina Maret 1919, komunis nyokot kakawasaan, jeung dina bulan April, B\u00e9la Kun mroklamasikeun R\u00e9publik Sovi\u00e9t Hungaria. Pamar\u00e9ntahan ieu, kawas nu ngaheulaanna, kabukti pondok umurna; sanggeus sababaraha kameunangan milit\u00e9r ngalawan soldadu C\u00e9koslovakia, urang-urang Rumania narajang pikeung ngahalangan peperangan di Transilvania. Dina Agustus, leuwih ti satengah wewengkon Hungaria ayeuna, kaasup Budapest, dikawasaan Rumania, nu lumangsung nepi ka Nov\u00e9mber. Kakiatan milit\u00e9r tengen, nu dipingpin ku Admiral Mikl\u00f3s Horthy ti bekas Austro-Hungaria, asup ka Budapest wanci pasukan Romania bad\u00e9 angkat jeung ngeusian kosongna kakawasaan. Dina Januari 1920, pamilu diayakeun pikeun hiji parlem\u00e9n hiji kamar, jeung Admiral Horthy dipilih minangka Pangawasa, jeung kalawan kitu resmi mulihkeun Hungaria minangka Karajaan, sanajan euweuh deui raja-raja Hungaria, sanajan bekas Raja Habsburg ngusahakeun sangkan ngawasaan deui. Horthy teras ngawasa kalawan kakawasaan otokratik nepi ka 1944.\nDina Juni 1920, Pajangjian Trianon ditandatanganan jeung netepkeun wates Hungaria. Dibanding jeung karajaan sam\u00e9m\u00e9h perang, lega jeung populasi Hungaria nu anyar ieu dikirangan dua pertiluna. Kira-kira sapertilu ti padumuk Magyar jadi minoritas di nagara-nagara tatanggi. Ku lantaran kitu, politik jeung budaya Hungaria ti waktos antara-paperangan diwarnaan kalawan irredentisme jeung r\u00e9visionisme (pamulihan \"Hungaria raya\" ti wanci abad ka-19 ku cara naon ba\u00e9).\nHorthy ngayakeun pasakutuan jeung J\u00e9rman Nazi dina taun 1930-an, jeung ngarep pikeun mulijkeun wewengkon nu geus leungit saenggeus Perang Dunya I. Aliansi ieu m\u00e9mang hasil mulihkeun sababaraha wewengkon ka Hungaria dina dua Hadiah Wina. Hungaria teras ngabantos pangawasaan J\u00e9rman kana Karajaan Yugoslavia, langsung ngawasaaj Banat saenggeus \u00e9ta, jeung ahirna milu dina Perang Dunya II dina 1941, utamina ngalawan Uni Sovi\u00e9t. Dina Oktober 1944, Hitler ngagentos Horthy jeung kolaborator Nazi Hungaria Ferenc Sz\u00e1lasi jeung Part\u00e9y Salib Panahna pikeun nyegah robahna Hungaria ka pihak Sakutu, nu teterusan ngancam ti panarajangan sakutu kana Italia.\nHungaria ngagunakeun sababaraha undang-undang anti-Semit dina taun 1920-an jeung 1930-an, jeung sababaraha pajagalan kana urang Yahudi ku pasukan Hungaria aya dina awal Perang Dunya II, tapi Hungaria awalna nolak pikeun ngad\u00e9portasi padumuk Yahudina. Tapi ahirnya, dina wanci pangawasaan J\u00e9rman, Part\u00e9y Salib Panah jeung para pajabat pamar\u00e9ntah milu sapinuhna dina Holocaust: dina M\u00e9i jeung Juni 1944, polisi Hungaria ngad\u00e9portasi kira-kira 440.000 urang Yahudi dina leuwih ti 145 kar\u00e9ta api, kalobaannana ka Auschwitz . Ahirna, leuwih ti 533.000 urang Yahudi di Hungaria dipa\u00e9han dina wanci Holocaust, ditambih og\u00e9 kalawan sababaraha puluh r\u00e9bu urang Roma.\nSaenggeus \u00e9l\u00e9hna J\u00e9rman Nazi, Hungaria minangka bagian ti wewengkon pangarah Sovi\u00e9t jeung dijieunan kana hiji nagara komunis sanggeus hiji p\u00e9riode d\u00e9mokrasi nu singket dina 1946\u20131947. Sanggeus pamingpin Komunis 1948, M\u00e1ty\u00e1s R\u00e1kosi, ngawangun hiji pamar\u00e9ntahan Stalinis di nagara \u00e9ta, nu ampir teu bisa ditanggung ku nagara nu ancur ku paperangan. Hal ieu ngakibatkeun R\u00e9volusi Hungaria 1956 jeung Hungaria disebutkeun kaluar ti Pakta Warsawa. Hal ieu dijawab ku interv\u00e9nsi milit\u00e9r ged\u00e9 ku Uni Sovi\u00e9t. Ti taun 1960-an nepi ka ahir 1980-an, Hungaria miboga status husus salaku \"barak nu pangbahjana\" di lingkungan blok W\u00e9tan, dina pamar\u00e9ntahan pamingpin komunis nu kontrov\u00e9rsial, J\u00e1nos K\u00e1d\u00e1r, nu nganggo pamar\u00e9ntahan nu otokratis dina waktos ieu. Dina ahir p\u00e9riode 1980-an, Hungaria mingpin gerakan pikeun ngabubarkeun Pakta Warsawa jeung ngalih ka d\u00e9mokrasi multi-part\u00e9y jeung \u00e9konomi nu ngorientasi kana pasar. Saenggeus labuhna Uni Sovi\u00e9t dina 1991, Hungaria mekarkeun patalian nu leuwih pageuh jeung \u00c9ropa Kulon, ngagabung ka NATO dina 1999 jeung Uni \u00c9ropa dina 11 M\u00e9i 2004.\nPolitik.\nPr\u00e9sid\u00e9n, nu dipilih ku parlem\u00e9n saban 5 taun, umumna kagungan peran ukur s\u00e9r\u00e9monial, tapi kawasana og\u00e9 kaasup milih perdana menteri. Perdana Menteri milih menteri-menteri kabin\u00e9t jeung kagungan hak \u00e9ksklusif pikeun ngereunkeunnana. Masing-masing calon anggota kabin\u00e9t muncul di payun hiji atanapi nu leuwih komite parlem\u00e9nter dina acara dangu pamikiran kabuka nu sipatna konsultatif jeung kedah formal disatujuan ku pr\u00e9sid\u00e9n.\nD\u00e9wan Nasional (\"Orsz\u00e1ggy\u0171l\u00e9s\"), parlem\u00e9n hiji kamar nu anggotana 386 urang, mangrupa institusi kakawasaan nagara pangluhurna jeung ngusulkeun sarta nyatujuan undang-undang nu disponsoran ku perdana menteri. Pamilihan umum parlem\u00e9nter nasional dilaksanakeun saban 4 taun. Hiji Pangadilan Konstitusional kalawan 11 anggota mibanda kawasa pikeun nantang undang-undang lamun kaanggap heunteu konstitusional\nWewengkon.\nAdministratifna, Hungaria kabagi kana 19 kabupat\u00e9n. Tapi salian ti \u00e9ta, aya og\u00e9 hiji ibu kota (\"f\u0151v\u00e1ros\"): Budapest. Aya 23 kabupat\u00e9n kota (wangun tunggal: \"megyei jog\u00fa v\u00e1ros\") di Hungaria, nya\u00e9ta:\nG\u00e9ografi.\nLanskap Hungaria kawangun ti taneuh nu rata jeung dataran nu ngampar ti Basin Karpati, kalawan papasiran jeung gunung-gunung nu handap di kal\u00e9r sapanjang wates jeung Slowakia (titik pangluhurna: K\u00e9kes dina 1.014 m). Hungaria kabagi dua ku aliran walungan utamana, Walungan Danube (\"Duna\"); walungan-walungan ged\u00e9 nu s\u00e9j\u00e9n kaasup Tisza jeung Dr\u00e1va, ari bagian kulon miboga Dano Balaton, hiji dano utama. Dano haneut pangged\u00e9na di dunya, Dano H\u00e9v\u00edz (H\u00e9v\u00edz Spa), aya di Hungaria.\nIklim.\nHungaria miboga iklim buana, kalawan usum tiis nu tiis jeung usum panas nu haneut nepi ka panas. Suhu taunan rata-rata nya\u00e9ta 9,7\u00a0\u00b0C. Suhu nu \u00e9kstrem nya\u00e9ta kira-kira 38\u00a0\u00b0C di usum panas jeung \u221229\u00a0\u00b0C di usum tiis. Suhu rata-rata di usum panas nya\u00e9ta 27 nepi ka 32\u00a0\u00b0C, jeung di usum tiis 0 nepi ka \u221215\u00a0\u00b0C. Rata-rata curah hujan per taun kira-kira 600\u00a0mm. Hiji wewengkon leutik di bagian kidul nagara ieu (deukeut P\u00e9cs) miboga iklim Medit\u00e9rania.\n\u00c9konomi.\nBabarengan jeung Slov\u00e9nia jeung C\u00e9ko, Hungaria masihan salah sahiji standar hirup pangluhurna di antara nagara-nagara \u00c9ropa W\u00e9tan. S\u00e9ktor swasta ngawakilan leuwih ti 80% PDB. Hungaria miboga ampir sapertilu ti sakab\u00e9h inv\u00e9stasi asing langsung nu ngalir ka \u00c9ropa Tengah. Pibogaan asing ti pausahaan-pausahaan Hungaria jeung inv\u00e9stasina kacida legana, jeung inv\u00e9stasi langsung asing kumulatif nepi ka leuwih ti 23 milyar dolar AS ti 1989. Sambetan pamar\u00e9ntah Hungaria ditingkatkeun dina taun 2000 nepi ka kadua pangluhurna di antara sadaya \u00e9konomi transisi \u00c9konomi Tengah. Inflasi jeung panganggurandua-dudana mangrupa kapadulian utama dina 2001geus loba ngirang.\nPamar\u00e9ntah Hungaria geus ngab\u00e9warakeun y\u00e9n bad\u00e9 nganggo mata uang euro dina 2010, tapi mata uang ieu digunakeunnana ayeuna masih dina tahap parancangan awal.\nD\u00e9mografi.\nKiwari.\nKira-kira 95% padumuk Hungaria mangrupa urang Hungaria, basa indung aranjeunna nya\u00e9ta basa Hungaria, hiji basa Fino-Ugrik nu teu boga pakaitan nanaon jeung basa naon og\u00e9 nu aya di nagara-nagara tatanggina. Sababaraha kumpulan \u00e9tnis minoritas og\u00e9 aya di nagara ieu, nya\u00e9ta Roma (2%), J\u00e9rman (1,2%), Romania (0,8%), Slowakia (0,4%), Kroasia (0,2%), Serbia (0,2%), jeung Ukraina (0,1%).\nKumpulan agama pangged\u00e9na di Hungaria nya\u00e9ta Katolik \u2013 Katolik Roma jeung Ortodoks Yunani \u2013 (kira-kira 50% ti sadaya populasi), kalawan minoritas Calvinis (kira-kira 30%) jeung Lutheran (5%). Urang Yahudi ayeuna kira-kira 1% ti sadaya populasi. Tapi angka-angka resmi ieu teu sakab\u00e9hna r\u00e9pr\u00e9s\u00e9ntatif, sabab rahayat Hungaria teu religius; teu leuwih ti 25% aktip ngalaksanakeun agamana. Leuwih lajengna, panind\u00e9san kana agama ku r\u00e9zim Komunis dina 50 taun geus nyieun agama kalobaannanan diagem ukur ku sesepuh nu heunteu kagungan risiko dina rupa-rupa kasempetan di masarakat.\nMinoritas.\nUrang-urang Roma mibanda masalah husus di Hungaria. Ayeuna, leuwih ti 70% barudak Roma ngar\u00e9ngs\u00e9keun atikan dasar (SD) tapi ngan sapertilu nu neruskeun \u00e9dukasina ka tingkat sakola nengah. Ieu leuwih handap tinimbang 90% proporsi barudak non-Roma nu neruskeun \u00e9dukasina ka tingkat nengah. Kirang ti 1% urang-urang Roma mibanda ijasah atikan luhur.\nBudaya.\nMusik Hungaria umumna kawangun ti musik rahayat jeung musik ku para komponis Romantik jeung Barok kondang misalna Ferenc Liszt, B\u00e9la Bart\u00f3k, jeung Zolt\u00e1n Kod\u00e1ly (sanajan Kod\u00e1ly utamana ngarang musik kalawan unsur-unsur tradisional). Musik tradisional Hungaria kalobaannana miboga irama dactyl nu kiat, sapertos basana og\u00e9 nu biasana m\u00e9r\u00e9 tekanan s\u00e9k\u00e9 kecap kahiji dina kecap.\nmakanan-makanan tradisional misalna \"goulash\", hiji ciri utama ti makanan Hungaria. Makanan mindeng dib\u00e9r\u00e9 bumbu paprika. Sup daging mindeng miboga unsur-unsur nu has, kawas daging babi atawa daging sapi, misalna sup daging \"p\u00f6rk\u00f6lt\".\nHungaria og\u00e9 miboga conto inohong matematika anu kondang, misalna P\u00e1l Erd\u0151s, John von Neumann, Eugene Wigner, jeung sajabana. Bangsa Hungaria og\u00e9 miboga rupa-rupa pamanggihan, kawas holografi, kor\u00e9k api, t\u00e9ori ngeunaan bom hidrog\u00e9n, bolp\u00e9n, kubus Rubik, jeung basa pamrograman BASIC. J\u00e1nos Bolyai, hiji matematikawan Hungaria miboga peran ged\u00e9 dina pamanggihan g\u00e9ometri non-Euclidea.\nSastra Hungaria og\u00e9 beunghar. Conto pujangga Hungaria J\u00e1nos Arany, S\u00e1ndor M\u00e1rai, jeung Imre Kert\u00e9sz. Kert\u00e9sz geus meunangkeun Apr\u00e9siasi Nobel pikeun sastra."}
{"id": "33534", "revid": "5317", "url": "https://su.wikipedia.org/wiki?curid=33534", "title": "Arya Kamuning", "text": "Arya Kamuning.\nTokoh historis jeung leg\u00e9ndaris di wewengkon kabupat\u00e9n Kuningan ti jaman peralihan antara pangaruh Hindu ka Islam. Kisahna dipakaitkeun jeung Sunan Gunung Jati, salah sahiji wali nu jadi tokoh utama nu nyebarkeun agama Islam di Cirebon. anjeunna salaku nu ngadegkeun jeung mingpin wewengkon Kuningan nu sakti jeung boga tutumpakan kuda nu bisa hiber (kuda sembrani) nu ngarana Si Windu. Pernah tanding jeung tokoh ti da\u00e9rah Rajagaluh (Majalengka) nu masih ngagem agama Hindu sarta meunang. Dina tandingna \u00e9ta Arya Kamuning kajebak ku tangkal lopang nu ngarambat jeung disalametkeun ku sato uncal, ku lantaran \u00e9ta urang Kuningan (baheula) dipahing ngadahar sayur lopang jeung daging uncal saluyu jeung nu diamanatkeun ku karuhun. Dipercaya makam Arya Kamuning ayana di d\u00e9sa Winduh\u00e9rang, kurang leuwih 1\u00a0km beulah kulon kota Kuningan jeung diabadikeun minangka ngaran jalan.\nSatacan Islam asup ka Kuningan, di Padukuhan Winduh\u00e9rang geus aya sesepuh nya\u00e9ta Ki Gedeng Kuningan. anjeunna nu mimiti asup Islam sarta anjeunna deukeut jeung Sinuhun Gununng Jati. anjeunna boga anak anu ngarana Amung Gegetuning Ati nu engk\u00e9na jadi Pangeran Aria Kamuning. Ki ged\u00e9ng Kuningan pupus, tuluy layonna jadi kembang malati nu seungit pisan. Sangges Pang\u00e9ran Adipati Ewangga dinobatkeun jadi Adapati Kuningan, Pangeran Aria Kamuning lain ba\u00e9 ngaping diwidang pamar\u00e9ntahan, tapi di medan tempur og\u00e9 man\u00e9hna maturan. Sangges wafat Aria Kamuning di Cipicung, kompl\u00e9k Makam Gede di kalurahan Kuningan kacamatan Kuningan. Unggal po\u00e9 jadi Kuningan diayakeun jiarah akbar di makamna. Ngaran Aria Kamuning diabadikeun og\u00e9 ku Batalyon Infantri 203/Arya Kamuning BrigifI/Jaya Skti Kodam Jaya."}
{"id": "33536", "revid": "25926", "url": "https://su.wikipedia.org/wiki?curid=33536", "title": "Klan Uchiha (Naruto)", "text": "Di Konoha, Klan Uchiha nya\u00e9ta klan \u00e9lit anu loba ngalahirkeun ninja-ninja j\u00e9nius tur h\u00e9bat. ku sabab r\u00e9putasina \u00e9ta, klan Uchiha dijadikeun pasukan polisi / kaamanan Konoha. Dina manga jeung anim\u00e9 Naruto dicaritakeun, y\u00e9n klan Uchiha t\u00e9h t\u00e9r\u00e9h lastari, ku sabab ampir sakab\u00e9h anggota klan ieu dipa\u00e9han ku Uchiha Itachi, iwal Uchiha Obito, Uchiha Madara, og\u00e9 adina Uchiha Sasuk\u00e9.\nSajarah Klan Uchiha: Warisan Darah T\u00e9ngu.\nKlan Hyuga nya\u00e9ta salah sahiji klan anu paling lila cicing di D\u00e9sa Konoha, klan ieu geus aya di Konoha ti mimiti lahirna D\u00e9sa Konoha. Jaman baheula aya hiji aw\u00e9w\u00e9 ti klan Hyuga anu bogoh ka hiji lalaki asing (Sojobo), nepi ka ahirna aw\u00e9w\u00e9 \u00e9ta nikah jeung lalaki asing \u00e9ta, nu sabenerna lalaki \u00e9ta t\u00e9h lain jelema biasa, malah lain jelema tapi Raja T\u00e9ngu. Singket carita, sangges 2 taun nikah si aw\u00e9w\u00e9 hamil tur boga anak lalaki nu dib\u00e9r\u00e9 ngaran Uchiha Madara, tah kecap \"Uchiha\" t\u00e9h miboga harti kipas atawa hihid, nu engk\u00e9 na jadi lambang klan Uchiha.\nSanggeus ged\u00e9, Madara tuwuh jadi shinobi nu kuat, ku sabab ngawarisan panon Byakugan (ti indungna) anu nyampur jeung getih T\u00e9ngu nu matak ngarobah rupa panon Byakugan jadi panon nu lewih kuat nya\u00e9ta Sharingan, nu jadi salah sahiji jurus has klan Uchiha. Panon ieu miboga 2 tingkatan nya\u00e9ta Sharingan normal jeung Mang\u00e9nkyou Sharingan, Madara ngamekarkeun 3 jurus panon mang\u00e9nkyou sharingan nu dib\u00e9r\u00e9 ngaran \"Tsukiyomi\", \"Amat\u00e9rasu\", jeung \"Susanoo\".\nTeu lumangsung lila, sanggeus Madara ged\u00e9 udagan Sojobo mulai katempo, Sojobo ngawinan aw\u00e9w\u00e9 ti klan Hyuga lain ku sabab bogoh, tapi ku sabab man\u00e9hna hayang miboga awak nu sampurna pikeun wadah nu engk\u00e9na bakal nambahan kakuatanna. Teu lila Madara og\u00e9 sadar, y\u00e9n man\u00e9hna bakal dipa\u00e9han ku Sojobo Bapana sorangan, ahirna Madara nyieun perjanjian jeung Kyuubi sangkan meunang batuan kakuatan pikeun ng\u00e9l\u00e9hkeun Sojobo. Ahirna Madara nu dibantuan ku Kyuubi gelut jeung Sojobo salila 7 po\u00e9 7 peuting. Sanajan mak\u00e9 jurus amat\u00e9rasu tur dibantuan ku Kyuubi, Madara ngan ukur bisa nyabak buuk na Sojobo, ku sabab teu bisa ng\u00e9l\u00e9hkeun Sojobo, Madara ngan bisa ngurung ku s\u00e9gel husus, nu bisa dibuka ku kakuatan Kyuubi, jeung 3 urang Uchiha nu boga Mang\u00e9nkyou sharingan.\nKapungkur dina jaman peperangan nagara shinobi pikeun ngadominasi nagara-nagara shinobi nu s\u00e9j\u00e9n, aya dua klan anu kat\u00e9lah klan paling kuat dina \u00e9ta jaman, nya\u00e9ta Klan S\u00e9nju anu di pimpin ku Hashirama s\u00e9nju, jeung Klan Uchiha anu di pimpin ku Uchiha Madara. Dicaritakeun y\u00e9n Hashirama s\u00e9nju mineng gelut jeung Madara sacara pribadi, ku sabab cap\u00e9 gelut wa\u00e9 hashirama ngadatangan klan Uchiha pikeun ngayakeun perdamaian, anu ahirna Hashirama jeung Madara babarengan nyieun d\u00e9sa \"Konohagakur\u00e9\" nu osok disabat Konoha, lila-lila d\u00e9sa nu dijieun ku Hashirama jeung Madara jadi salah sahiji tina 5 d\u00e9sa shinobi nu ged\u00e9.\nTuluy, Madara indit ti Konoha sabada nyokot panon adina sorangan, tina kajadian \u00e9ta ngakibatkeun Hashirama jeung Madara gelut deui di Lembah ahir atawa \"Valley of The End\", nu ahirna di meunangkeun ku Hashirama. Pikeun mieling kajadian \u00e9ta, ahirna dijieun patung Hashirama jeung Madara, kadua patung \u00e9ta dijieun ngahapit curug sabari pahareup-hareup.\nAncurna Klan Uchiha.\nDina carita manga jeung anim\u00e9 Naruto, dicaritakeun y\u00e9n klan Uchiha t\u00e9h hampir punah lantaran sakab\u00e9h anggotana dibantai ku Uchiha Itachi, iwal Sasuk\u00e9 adina. \u00e9ta kajadian t\u00e9h teu di caritakeun kunaon panyebabna, mung dina komik aya 2 alesan kunaon Uchiha Itachi ma\u00e9han kab\u00e9h anggota klanna iwal Sasuk\u00e9, nya\u00e9ta:\nItachi og\u00e9 nyebutkeun y\u00e9n man\u00e9hna ma\u00e9han klan Uchiha ku sabab man\u00e9hna meunang misi ti pamar\u00e9ntah Konoha anu nyaho y\u00e9n klan Uchiha r\u00e9k ngayakeun kud\u00e9ta di Konoha anu di pingpin ku Madara.\nJurus Has Klan Uchiha.\nJurus istimewa nu dikawasaan ku klan Uchiha nya\u00e9ta jurus \u00e9lem\u00e9n seuneu, sapertos Goukakyuu no Jutsu, jurus ieu pikeun nget\u00e9s kamampuh anggota klan.\nKlan Uchiha og\u00e9 miboga kamampuh ngamanipulasi jurus panon/doujutsu jeung jurus sharingan anu ngan dikawasaan ku klan Uchiha.\nSalian ti jurus panon sharingan, aya deui anu leuwih kuat nya\u00e9ta mang\u00e9nkyou sharingan, nu bisa dibangkitkeun ku sababaraha urang ti klan Uchiha kaasup Sasuk\u00e9, Itachi, Madara, Jeung Izuna. Sarat pikeun ngabangkitkeun mang\u00e9nkyou sharingan nya\u00e9ta pangguna sharingan kudu ma\u00e9han babaturan deukeutna pikeun ngawasaan jurus ieu.\nAya deui nu ngaleuwihan mang\u00e9nkyou sharingan,nu ngawasaan jurus ieu ngan Madara, ku sabab panon mang\u00e9nkyou sharingan dipak\u00e9 tutuluyan nu matak ngajadikeun Madara lolong, ahirna Madara ma\u00e9han adina Izuna tuluy dicokot panon mang\u00e9nkyou sharinganna pikeun dicangkok kana panon man\u00e9hna, nu ahirna jadi \u00e9thernal mang\u00e9nkyou sharingan (mang\u00e9nkyou sharingan perman\u00e9n).\nSharingan.\nSharingan nya\u00e9ta salah sahiji tina tilu doujutsu anu dipiboga ku sakab\u00e9h anggota klan Uchiha. Kamampuan utama nu kasohor tina sharingan nya\u00e9ta pikeun nurutan tehnik atawa jurus nu pernah ditingali langsung ku sharingan. Salian nurutan t\u00e9hnik musuh, sharingan og\u00e9 bisa dipak\u00e9 pikeun ngahipnotis.\nSharingan teu kaluar di anggota klan Uchiha ti mimiti gumelar, tapi biasana sharingan kaluar pas dina kaayaan pamak\u00e9na keur kaancam, di mana sharingan bisa nyalamatkeun pamak\u00e9na. kakuatan sharingan bisa ditingali tina lobana \"tomo\u00e9\" nu aya dina panonna, nu disebut \"s\u00e9gel tomo\u00e9\". Sharingan Sasuk\u00e9 nu mimitina ngan aya 1 tomo\u00e9 dina panonna, tuluy nambahan jadi 2 tomo\u00e9, nu ahirna basa gelut jeung naruto tomo\u00e9na jadi 3 atawa sampurna.\nMang\u00e9nkyou Sharingan.\nMang\u00e9nkyou sharingan nya\u00e9ta tingkatan pangluhurna ti sharingan, mang\u00e9nkyou sharingan boga panampilan nu b\u00e9da ti sharingan, jeung deui b\u00e9da ti pamak\u00e9 mang\u00e9nkyou sharingan nu lianna, contona mang\u00e9nkyou sharingan Sasuk\u00e9 b\u00e9da jeung mang\u00e9nkyou sharinganna Itachi. Piekun meunangkeun mangenkyou sharingan, diperlukeun pangorbanan nu ged\u00e9, nya\u00e9ta kudu ma\u00e9han sobat dalitna."}
{"id": "33537", "revid": "3", "url": "https://su.wikipedia.org/wiki?curid=33537", "title": "Arya kamuning", "text": ""}
{"id": "33538", "revid": "25926", "url": "https://su.wikipedia.org/wiki?curid=33538", "title": "Jatayu", "text": "Jatayu atawa biasa disebut Jetayu nya\u00e9ta salah sahiji tokoh anu kalintang penting dina wiracarita Ramayana, Jatayu nya\u00e9ta putra bungsu Garuda Brihawan, Manuk raksasa tutumpakan D\u00e9wa Wisnu ieu t\u00e9h boga dulur ngaranna Garuda Sempati. Jatayu gugur nalika merangan Rahwana anu nyulik Sinta. Jatayu kasohor alus budi, jeung jadi mahluk anu dipikanyaah ku Prabu Dasarata, Bapana Rama. Nalika masih ngawujud endog, Jatayu diangkat anak ku Dewi Ngruna, istrina Batara Surya. Jatayu kawin jeung Dewi Jatawati, putriPrabu Sangkanturunan, Raja Parangsari. Papanggihna Rama jeung Jatayu nya\u00e9ta nalika Rama ngajalankeun Par\u00e9ntah Maharesi Agastya sangkan nganjr\u00e9k di Pancawati. Harita Rama r\u00e9k nyieun pondok keur Sinta, terus Man\u00e9hna ningali burung anu ged\u00e9, ti dinya Jatayu nyarita y\u00e9n Man\u00e9hna babaturan Bapana.\nJatayu Gugur.\nNalika Jatayu keur hiber, man\u00e9hna ngd\u00e9ng\u00e9 sora aw\u00e9w\u00e9 anu ngajerit-jerit. Jatayu nempo Prabu Dasamuka keur mawa Sinta, minantuna Prabu Dasarata. Jatayu ngadeukeutan maran\u00e9hna, terus nyerang Dasamuka. Tapi Dasamuka teu bisa pa\u00e9h, lantaran kasakt\u00e9nna.\nSabenerna Jatayu geus bisa nyalametkeun Sinta, tapi nalika Jatayu r\u00e9k mawa Sinta ka darat, Sinta ngomong cenah man\u00e9hna embung dipigarwa ku Rakhsasa komo dicekel ku manuk. Harita k\u00e9n\u00e9h Sinta leupas tina cepengan Jatayu sabab Jatayu reuwaseun ngad\u00e9ng\u00e9 omongan Sinta. Teu lila Rahwana hiber ngarah ka Jatayu, terus nebas jangjang Jatayu mak\u00e9 Candrasa, jadi Sinta bisa direbut deui ku Rahwana. Dina Ramayana versi india, Sinta teu nyarita siga kitu, malah mah nalika Jatayu perang campuh jeung Rahwana, Sinta mah ningalikeun bari ceurik. Dina carita versi India, dicaritakeun y\u00e9n Jatayu ngancukeun kar\u00e9ta perang Rahwana nepi ka Raja Al\u00e9ngka t\u00e9h labuh ka darat.\nTeu lila Rama jeung Lesmana datang, maksudna mah r\u00e9k n\u00e9ang Sinta anu ngaleungit ti tempat cicingna. Di dinya maran\u00e9hna manggihan Jatayu anu sakarat, Rama nyangka y\u00e9n anu nyulik Sinta t\u00e9h Jatayu, malah mah Jatayu r\u00e9k dipa\u00e9han, tapi ditahan ku Lesmana.\nSaencan pa\u00e9h, Jatayu sempet m\u00e9r\u00e9 nyaho Rama y\u00e9n anu nyulik Sinta t\u00e9h nya\u00e9ta Dasamuka. Ti Jatayu og\u00e9 Rama apaleun y\u00e9n Sinta diculik ka Al\u00e9ngka. Jatayu ahirna moksa terus pa\u00e9h sacara sampurna lantaran dibantuan ku Rama."}
{"id": "33539", "revid": "17453", "url": "https://su.wikipedia.org/wiki?curid=33539", "title": "Upacara adat nikahkeun", "text": ""}
{"id": "33540", "revid": "665083", "url": "https://su.wikipedia.org/wiki?curid=33540", "title": "Sajak Sunda", "text": "Sajak nya\u00e9ta sastra wangun ugeran (puisi) anu teu kauger ku patokan-patokan. Sajak henteu kauger ku masa si bero padalisan (baris, jajaran) dina sapadana, jumlah engang dina unggal pada (bait) atawa sora tungtung dina unggal padalisan (jajaran) upama r\u00e9k nulis sajak kudu nangtukeun jejer milih kecap nu luyu, jeung mak\u00e9 basa nu singget sarta jelas. Nurutkeun \"Kamus Umum Basa Sunda\", sajak t\u00e9h asalna tina basa malayu. Ari hartina, guguritan sarupaning sa'ir, tapi sapadana henteu matok opat jajar. Sajak t\u00e9h mikabutuh kakuatan basa anu rohaka keur nepikeun ma'na anu dimaksud ku pangarang. Ku kituna, sajak t\u00e9h kudu ngandung tilu unsur nya\u00e9ta, kecap, harti kecap, jeung sora atawa wirahma \nDina wangun kasusastraan Sunda, Sajak t\u00e9h kaasup dina kat\u00e9gori Sastra Mod\u00e9ren. Mun mapay lalakon umur tina runtuyan sajarahna, Sajak Sunda geus lumayan kolot umurna t\u00e9h. Sanggeus sawatara waktu kamerdikaan nagara urang (1946) nepi ka ayeuna, \"kitu sot\u00e9h mun diukur ti mimiti Kis. Ws. (Kiswa Wiriasasmita) nulis sajak\", kitu pisaur Pa \"Abdullah Mustappa\". \nAya deui KTS (Kadir Tisna Sudjana) dina sastra Sunda nu nuturkeun nulis dit\u00e9ma ku pol\u00e9mik, ngeunaan hak hirup sajak, anu harita mah dianggapna injeuman ti deungeun. Ti saprak harita, Sajak Sunda anak-baranahan nepi ka kiwari. Ku lantaran kitu, dina mangsa awal gelarna sok disebut sajak b\u00e9bas,kungsi og\u00e9 disebut sanjak. Disebut b\u00e9bas t\u00e9h saenyana mah r\u00e9latif, nya\u00e9ta lamun dibandingkeun jeung puisi-puisi saheulaeunana, utamana upama dibandingkeun jeung dangding anu kabeungkeut pisan ku patokan guru wilangan jeung guru lagu. Saenyana mah sajak og\u00e9 mageuhan k\u00e9n\u00e9h rupa-rupa konp\u00e9nsi puisi, upamana lebah diksina jeung rakitan ungkarana. Ari Taufik Faturohman mah nyindekkeun y\u00e9n nu disebut sajak t\u00e9h nya\u00e9ta karangan ugeran anu ng\u00e9br\u00e9hkeun pangalaman batin panyajakna.\nGelarna Sajak Sunda.\nSajak (nya\u00e9ta sajak b\u00e9bas t\u00e9a) gelarna t\u00e9h b\u00e9h dieu, dina jaman sanggeus urang merd\u00e9ka. \u00c9ta wangun sajak t\u00e9h mimitina mah henteu ujug ditarima da pagar lain wangunan sastra Sunda. Padahal kakawihan og\u00e9 anu wangunanana mah teu b\u00e9da ti sajak, geus aya dina sastra Sunda. Sajak Sunda gelar dina sabudeureun taun 1950. Ti taun 1946 k\u00e9n\u00e9h geus aya nu nulis dina wangunan sajak, nya\u00e9ta Kis WS..\nSajak t\u00e9h sam\u00e9m\u00e9h dibukukeun jadi kumpulan sajak, sok dimuat heula dina sawatara media massa saperti majalah jeung surat kabar. Sawatara majalah jeung surat kabar basa Sunda anu sok remen ngamuatkeun sajak Sunda t\u00e9h di antarana: Sipatahunan, Warga, Sunda, Kujang, Kiwari, Sari, Langensari, Hanjuang, Mangle, Galura, Giwangkara,jrrd..Buku kumpulan sajak nu munggaran terbit nya\u00e9ta Lalaki di Tegalpati karya Sajudi (1963). Ka b\u00e9hdieunakeun dituturkeun ku kumpulan sajak liana, saperti Ombak Laut Kidul karya Rachmat M Sas Karana (1966), Jante Arkidam karya Ajip Rosidi (1967), Surat Kayas karya Surachman R.M. (1967), Tepung di Bandung karya Rachmat M Sas Karana (1972), Katiga karya Yayat Hendayana (1975), Nu Ngarongheap Mangsa Surup karya Eddy D Iskandar (1978), Sabelas Taun karya Usep Romli HM (1978), Jagat Alit karya Godi Suwarna (1979), jeung Nu Mahal ti batan Inten karya Yus Rusyana (1980).\nPolemik Sajak Sunda.\nPolemik Ka-I.\nDina mangsa mimiti gelarna sajak Sunda, anu ditaratas ku Kis WS dina taun 1946, waktu anjeunna ngajapapang dina ranjang SR Cideres Majalengka, timbul r\u00e9aksi anu henteu satujueun kana wangun sajak, da cenah anu asli puisi Sunda mah ngan dangding wungkul. Nya harita timbulna nu disebut \u201cPolemik Sajak\u201d utamana dina surat kabar Sipatahoenan. Di dinya pisan polemik ngeunaan hak hirupna sajak Sunda anu munggaran teh. Hiji jalma anu nyumput satukangeun ngaran Ki Sunda nganggap y\u00e9n wangun puisi urang Sunda titinggal karuhun anu kudu didama-dama mah dangding, anu dianggap wangunan puisi anu pangsampurnana jeung pangendahna.\nTangtu ba\u00e9 sikep kitu t\u00e9h nembongkeun y\u00e9n man\u00e9hna henteu kungsi diajar sajarah bali pikeun ngajadina, nepi ka henteu terangeun y\u00e9n dangding t\u00e9h lain warisan karuhun Sunda pituin, tapi pangaruh tina sastra basa Jawa. Nepi ka timbul polemik teh, nya ku lantaran r\u00e9a anu henteu satujueun kana pamadegan Ki Sunda. Henteu satujueun dangding dianggap hiji-hijina warisan karuhun Sunda. Henteu satujueun sajak disieuhkeun tina kahirupan sastra Sunda. Tapi r\u00e9a deuih anu sapamadegan jeung Ki Sunda oge. Sora-sora anu kontra, anu nolak kana ayana sajak Sunda utamana datang ti kalangan sastrawan entragan kolot. Sabalikna, ti kalangan sastrawan entragan ngora muncul sora-sora anu pro, anu ngadukung sangkan sajak meunang tempat dina kandaga sastra Sunda\nPolemik ka-II.\nLantaran ayana sora anu pro jeung kontra t\u00e9a, nya muncul polemik deui antara sastrawan ngora ngalawanan sastrawan kolot, masualkeun hak hirupna sajak dina kasusastran Sunda. Cara polemik anu munggaran dina Sipatahoenan, ngeunaan hak hirupna sajak dina basa Sunda anu ditolak ku Ki Sunda saparakanca ti golongan sastrawan kolot, polemik anu kadua og\u00e9 anu pangpangna lumangsung dina majalah Warga anu dibobotohan ku Yuyu Yuliati anu nolak sajak jeung Wahyu Wibisana saparakanca, ti kalangan sastrawan ngora anu ngabela sajak, henteu nepi ka jadi hiji kasimpulan anu cindek, sanajan leuwih rame tur jalma anu milu makalangana og\u00e9 leuwih r\u00e9a.\nLamun polemik kahiji mah lumangsung dina awal taun 1950-an,polemik kadua mah lumangsung dina mangsa pertengahan taun 1950-an kira-kira dina mangsa taun 1955 tur henteu ngan wungkul dina majalah Warga wungkul tapi og\u00e9 dina majalah jeung surat kabar s\u00e9j\u00e9nna og\u00e9 ngamuat karangan boh anu pro kana sajak, boh ti anu henteu satujueun \u00e9ta wangunan miboga hak hirup dina sastra Sunda. Jumlah anu ngabela hak hirup sajak Sunda dina polemik nu kadua mah beuki r\u00e9a sabab harita geus renung barudak ngora anu narulis dina basa Sunda anu leuwih r\u00e9a nuturkeun sastra basa Indonesia manan macaan wawacan atawa dangding dina basa Sunda anu harita geus h\u00e9s\u00e9 kapanggihna ku sabab geus geus langka pisan pamedal anu ngaluarkeun buku basa Sunda. \u00e9ta barudak ngora t\u00e9h lian ti nembongkeun wawasan anu leuwih jembar ngeunaan sastra Indonesia, aya og\u00e9 nu nembongkeun leuwih wanoh kana kabeungharan sastra karuhunna, saperti carita pantun, sisindiran, jangjawokan, kakawihan, jsb.\nTi kalangan sastrawan ngora t\u00e9h di antarana Wahyu Wibisana, Rukasah SW, Kusnadi PS, Eddi Tarmidi, E. Permana, Hato\u2019an Wangsasendjaja, jeung r\u00e9a-r\u00e9a deui. Ari pangarang nu teu kungsi pipilueun polemik, tapi sajak-sajakna nembongkeun aj\u00e9n puisi anu luhur, anu nembongkeun y\u00e9n basa Sunda mampuh digunakeun pikeun nulis sajak, atawa leuwih merenah: wangun sajakna t\u00e9h payus tur kupu ditulis dina basa Sunda oge. Hartina hak hirup wangunan sajak dina basa Sunda kudu diaku. Wangunan sajak kudu ditarima. Dina sajak-sajakna Sajudi nembongkeun y\u00e9n salian ti ayana pangaruh tina sastra Indon\u00e9sia,inyana og\u00e9 pageuh ngakar kana tradisi puisi Sunda kayaning anu sok kapanggih dina carita pantun, sisindiran atawa kakawihan.\nWaktu sajak-sajakna dikumpulkeun tur dibukukeun dina Lalaki di Tegalpati anu mangrupa kumpulan sajak munggaran dina basa Sunda \u2013 geus taya anu misoalkeun deui ngeunaan hak hirup sajak dina basa Sunda. Ku medalna \u00e9ta buku khazanah sastra Sunda jadi leuwih beunghar,lain ba\u00e9 jumlah buku basa Sunda nambahan, tapi pangpangna mah ku lantaran sajak-sajak anu dimuat dina \u00e9ta buku t\u00e9h miboga aj\u00e9n puisi anu luhur, nepi ka aya nu ngabandingkeun aj\u00e9n puisi Sajudi jeung puisi Chairil Anwar dina basa Indon\u00e9sia.\nPangarang Sajak Sunda.\nWangunan sajak dina sastra Sunda kiwari, kacida mekarna jeung kacida pentingna. Nu raresep kana sajak, hususna di kalangan para rumaja, prah di mana-mana. Kagiatan-kagiatan sabangsaning maca sajak nu diayakeun ku siswa-siswa sakola lanjutan atawa nu diayakeun ku pakumpulan-pakumpulan kasenian di masrakat geus jadi kailaharan. Kitu deui aktifitas kana nulis sajak. Sirung-sirung nu aya karep jeung aya pangaresep kana nulis sajak, renung di mana-mana.\nTi taun 1950-an k\u00e9n\u00e9h, anu nulis sajak terus nambahan tug nepi ka kiwari. Ti taun ka taun, ti generasi ka generasi nu narulis sajak beuki nambahan, beuki ngalobaan. Aya nu terus mayeng ngarang nepi ka katelah jadi pangarang sajak, aya og\u00e9 nu nungtut marekplekan ninggalkeun. Nu narulis sajak dina rupa-rupa majalah jeung surat kabar t\u00e9h karyana kadokumentasikeun dina sawatara buku. Anu geus r\u00e9a ngahasilkeun sajakna sok terus dikumpulkeun jadi buku kumpulan sajak sarta diterbitkeun. Atuh anu teu kungsi ngumpulkeun, kapilih tur kapeting ku \u00e9ditor buku nu nyusun antologi, boh antologi puisi wungkul, boh antologi prosa jeung puisi.\nTi entragan taun 1950-an diterbitkeun dina antologi Kanjut Kundang, beunang nyusun Ajip Rosidi jeung Rusman Sutiasumarga. Ti harita lila taya nu nerbitkeun deui, jebulna deui the dina taun 1992, dina raraga mieling 46 taun sajak Sunda nya\u00e9ta dina buku antologi Saratus Sajak Sunda, anu dipilih jeung dikumpulkeun ku Abdullah Mustappa. Tilu taun ti harita, taun 1995 terbit antologi sajak dina raraga mapag 50 taun Indon\u00e9sia merdeka dijudulan Sajak Sunda Indonesia Emas.\nAjip Rosidi g\u00e9 ngusahakeun ngumpulkeun jeung narjamahkeun kana 3 basa Indonesia, Inggris, jeung Perancis dina raraga ngabag\u00e9akeun Konferensi Internasional Budaya Sunda (KIBS) taun 2001, terbit Puisi Sunda Modern dalam Dua Bahasa. Disusul ku seri medalna buku antologi panglengkepna anu ngawengku ti awal gelarna sajak tug nepi ka jaman mutahir, taun 2007. Sataun ti harita, Jurusan Pendidikan Bahasa Daerah (Sunda) FPBS Universitas Pendidikan Indon\u00e9sia (UPI) Bandung, nerbitkeun antologi prosa jeung puisi Lir Cahya Nyorot Eunteung, anu ngamuat husus karya-karya alumni jurusan Sunda ti \u00e9ta paguron luhur. Dumasar dokumentasi eta, ieu di handap kapidangkeun ngaran-ngaran pangarang sajak Sunda ti awal gelarna tug dugi ka kiwari."}
{"id": "33541", "revid": "15233", "url": "https://su.wikipedia.org/wiki?curid=33541", "title": "Sutan Takdir Alisjahbana", "text": "Sutan Takdir Alisjahbana dibabarkeun di Natal, Tapanuli, 11 P\u00e9bruari 1908.\nSar\u00e9ngs\u00e9na H.K.S. di Bandung taun 1928 langsung ditempatkeun di Pal\u00e9mbang janten guru Schakelschool (Sakola Sambungan). Taun 1930 pindah gaw\u00e9 jadi pupuhu redaktur di Balai Pustaka. Bari sambian digaw\u00e9, og\u00e9 ngiringan kuliah-kuliah di Sekolah Hakim Tinggi,tamat taun 1942."}
{"id": "33542", "revid": "3", "url": "https://su.wikipedia.org/wiki?curid=33542", "title": "Sutan takdir alisjahbana", "text": ""}
{"id": "33543", "revid": "6044", "url": "https://su.wikipedia.org/wiki?curid=33543", "title": "Campaka (majalah)", "text": "Campaka, aslina mah ditulis mak\u00e9 ejahan heubeul Tjampaka, ngaran salah sahiji majalah basa Sunda anu medal di Bandung taun 1965.\nProfil Majalah.\nDina awal penerbitanana, mimitina mah bulanan,ka behdieunakeun medal sabulan dua kali atawa tengah bulanan,diterbitkeun ku Yayasan Campaka. Dina karedaksianana, ieu majalah t\u00e9h ngalaman robah-robah redaksi, Girang rumpaka ngarangkep pananggung jawab redaksi nu pangpandeurina t\u00e9h nya\u00e9ta S.A. Warsoma. Ieu majalah basa Sunda anu sifatna umum t\u00e9h utamana ngamuat carita pondok jeung carita nyambung, boh karangan asli beunang pangarang Sunda, boh tarjamahan tina basa deungeun. Lian ti \u00e9ta ngamuat og\u00e9 sajak Sunda, artikel kaagamaan, artikel kasehatan, jeung lulucon. Teu kacatet sabaraha eksemplar oplah unggal bulanna,umur majalah ngan lumangsung dua taun,dina taun 1967 ngeureunkeun penerbitanana.\nRengrengan Redaksi.\nA. Taun 1965 (Awal)\nB. Taun 1967 (Ahir)"}
{"id": "33544", "revid": "6044", "url": "https://su.wikipedia.org/wiki?curid=33544", "title": "Candra (majalah)", "text": "Candra, aslina mah ditulis mak\u00e9 ejahan heubeul Tjandra, nya\u00e9ta salah sahiji majalah bulanan anu terbit di Bogor dina taun 1954.\nSajarahna.\nNomer nu munggaran mak\u00e9 titimangsa bulan M\u00e9i 1954. Di handapeun ngaran majalah diembohan ku katerangan \"Majalah Bulanan Roman Sunda Populer\". Kecap roman dina katerangan jilid henteu nuduhkeun roman nu mangrupa carita panjang sabangsa novel, tapi leuwih deukeut kana maksud carita pondok. Pingpinan umum atawa istilahna \"Pangasuh\" dicepeng ku S. Eeng Natadipura, ari redaksina diaping ku M.A. Salmun. Dina nomer edisi munggaran,pingpinan umum nembrakkeun y\u00e9n eusi majalah moal pipilueun kana masala-masalah atawa urusan pulitik, tapi ngan wungkul seja ngalilipur nu maca ku mangrupa bacaan \"carios-carios pondok roman\" nu luyu jeung kaayaan jaman harita. Lian ti eta, dimuat og\u00e9 carita wayang, lulucon-lulucon pondok, anu maksudna estuning ngan keur panglipur wungkul. Tapi enggoning kitu lain hartina henteu merhatikeun ajen-inajen carita, tetep \u00e9ta og\u00e9 diperhatikeun dina raraga ngamumul\u00e9 basa, sastra,katut budaya Sunda. M.A. Salmun salaku pangaping redaksi nembrakkeun y\u00e9n dipak\u00e9na ngaran \"Candra\" t\u00e9h ngandung ma\u2019na perlambang pikeun nyaangan kahirupan, lain rek nambah-nambah kaayaan harengheng, balukar tina kaayaan pulitik jaman harita. Demi karangan-karangan anu dimuatna umumna mangrupa karya kr\u00e9atif (\"carios\") sanes bahasan-bahasan atawa artikel paelmuan. Dina nomer-nomer ka hareupna,lian ti ngamuat carita pondok jeung carita nyambung t\u00e9h og\u00e9 dimuat sajak, guguritan, jeung carita drama. Dina mangsa-mangsa awal terbit, ieu majalah kungsi ngayakeun pasanggiri nulis carita pondok, tapi kurang meunang pangbag\u00e9a ti para pangarang, utamana mah r\u00e9a karangan anu kurang nyumponan sarat, nepi ka kudu diperpanjang waktu daftarna."}
{"id": "33545", "revid": "20886", "url": "https://su.wikipedia.org/wiki?curid=33545", "title": "Kiwari (majalah)", "text": "Kiwari t\u00e9h ngaran majalah bulanan basa Sunda anu diterbitkeun di Jakarta taun 1957.\nProfil Majalah.\nKiwari digelarkeun ku R.B. Ardiwisastra jeung Rukasah S Wirasasmita. Tujuan diterbitkeunana ieu majalah nya\u00e9ta pikeun nyumponan katineung urangSunda nu hayang nenjo Sunda komaraan deui. Diterbitkeun ku hiji pakumpulan (studie club) nu disebut Badan Pangulik Budaya (BPB) Kiwari. \u00e9ta pakumpulan seniman budayawan Sunda t\u00e9h nerbitkeun majalah kalawan daria turta estuning hiji-hijina majalah budaya Sunda anu munggaran ngahususkeun diri udaganana daria. Eusina ngamuat tulisan-tulisan perkara seni budaya Sunda, saperti kasusastran, filsafat, kasenian, basa, jeung budaya umum. Girang rumpakana dicepeng ku Rukasah SW. Demi anu jadi kontributor tulisan nya\u00e9ta para seniman budayawan nggota BPB Kiwari, saperti Olla S Sumarnaputra, Ajip Rosidi, Achdiat K Mihardja, Moh. Amir Sutaarga, Dodong Djiwapradja, Ramadhan K.H.,Tatang Sastrawiria, Boeyoeng Saleh Poeradisastra, Utuy T Sontani, Ismail Wiriadinata, Rusman Sutiasumarga, Mh. Rustandi Kartakusumah, jsb. Dina salah sahiji tulisan panjang beunang Dodong Djiwapradja, ditembrakkeun kons\u00e9p kumaha kalungguhan jeung fungsi budaya daerah dina lingkungan budaya Indon\u00e9sia katut kumaha cara mekarkeunana. \u00e9ta tulisan nu judulna \u201cDasar Pamadegan BPB Kiwari\u201d t\u00e9h dimuat kalawan gembleng dina hiji penerbitan husus, dina majalah Kiwari nomer 7/8 Taun I, tanggal 6 Desember 1957 \u2013 Januari 1958. Nomer-nomer munggaran mah terbitna the mayeng unggal bulan, tapi ka behdieunakeun beuki henteu puguh, kalan-kalan terbit dua nomereun disakalikeun, malah nepi ka eureunna dina taun 1958. Jadi umurna the estuning pondok pisan,ngan kuat sataun (1957 \u2013 1958). Alamat Direksi/Redaksi/Administrasi di Jl.Kubis IV No 131 Blok A II Kebayoran Baru Jakarta."}
{"id": "33546", "revid": "172", "url": "https://su.wikipedia.org/wiki?curid=33546", "title": "Kutawaringin (majalah)", "text": "Kutawaringin t\u00e9h ngaran majalah bulanan basa Sunda anu dierbitkeun di Subang dina taun 1966.\nProfil Majalah.\nMajalah Kutawaringin diterbitkeun ku Yayasan Kutawaringin Subang. Panangkes dicepeng ku AHS Armin Asdi, ari girang rumpaka dicepeng ku Agus Sur. Ngaran Kutawaringin dicokot tina kasang tukang sajarah di dinya. Di wewengkon Cimerta Subang, kungsi ngadeg karajaan leutik Kutawaringin Subanganten atawa Kutawaringin Subanglarang. Lamun nilik eusina, ieu majalah kaasup kana golongan majalah umum, sabab eusina sifatna umum. Dina awal terbit, dimuat carita pondok, carita nyambung (novel), sajak, artikel kaagamaan, artikel seni jeung budaya, katut pangaweruh umum liana. Hanjakal umur ieu majalah henteu lana, da ukur terbit sawatara nomer bae, teu nepi ka sataun-sataun acan."}
{"id": "33547", "revid": "172", "url": "https://su.wikipedia.org/wiki?curid=33547", "title": "Pangh\u00e9gar (majalah)", "text": "Panghegar t\u00e9h ngaran rubrik maneuh basa Sunda,mangrupa implik-implik atawa suplemen tina koran basa Indon\u00e9sia Pikiran Rakyat, terbit munggaran taun 1952. Ka behdieunakeun robah format jadi koran mingguan dina taun 1955, tapi ngan kuat sataun. Dina taun 1956 ieu koran mingguan Sunda t\u00e9h ngeureunan penerbitanana. Eusina lian ti ngamuat carita pondok, sajak jeung artikel seni budaya, og\u00e9 ngamuat artikel-artikel umum bacaeun balar\u00e9a."}
{"id": "33548", "revid": "172", "url": "https://su.wikipedia.org/wiki?curid=33548", "title": "Pelet (majalah)", "text": "Pelet, nya\u00e9ta salah sahiji majalah basa Sunda, anu husus ngamuat carita pondok, terbit di Bandung taun 1966."}
{"id": "33549", "revid": "172", "url": "https://su.wikipedia.org/wiki?curid=33549", "title": "Sangkuriang (majalah)", "text": "Sangkuriang t\u00e9h ngaran salah sahiji majalah bulanan basa Sunda"}
{"id": "33550", "revid": "172", "url": "https://su.wikipedia.org/wiki?curid=33550", "title": "Sari (majalah)", "text": "Sari t\u00e9h majalah bulanan basa Sunda anu diterbitkeun ku Bale Kasenian Sunda ti mimiti bulan Nopember 1962. Sesepuh jeung pananggungjawabna R.Ondo Kartadinata. Ieu majalah nyebut man\u00e9h majalah kasenian jeung panglipur, di jerona dimuat rupaning carita pondok, carita nyambung, sajak, artikel-artikel kasenian, pendidikan, olah raga, bahasan elmu pangaweruh umum, lulucon, carita wayang,pangalaman, dangding, sajak,jeung laporan jurnalistik. Rengrengan redaksi ieu majalah t\u00e9h nya\u00e9ta: Tb.O. Martakusuma, M.A. Salmun, R. Supyan Iskandar, R. Muh. Affandi, D. Rachman Sainan, Koko Koswara, S. Aditirta, R.A. Affandie (RAF), Pepe Sjafei R.A.Eddi Koswara, Apung S. Wiratmadja jeung Yaya Sunarya. Najan kaasup majalah umum, tapi di jerona r\u00e9a ngutamakeun ngamuat karya sastra jeung artikel-artikel seni budaya. Karya-karya M.A. Salmun saliana midang dina unggal nomer kalawan mak\u00e9 rupa-rupa sandiasma saperti Hajati, Dulacis,Narayana, Abracadabra, jeung inisial M.A.S. Ieu majalah terbit nepi ka taun 1967."}
{"id": "33551", "revid": "172", "url": "https://su.wikipedia.org/wiki?curid=33551", "title": "Langensari (majalah)", "text": "Langensari nya\u00e9ta majalah bulanan, anu ka b\u00e9hdieunakeun robah jadi tengah bulanan, diterbitkeun ku CV Langensari, Bandung. Lantaran kaasup kana majalah umum, majalah Langensari r\u00e9a ngamuat carita-carita panglipur mangrupa carita pondok jeung carita nyambung, kitu deui dangding jeung sajak. Pamingpin umum dicepeng ku TS. Subary, ari pamingpin redaksina dicepeng ku P.Nataprawira jeung wakilna ku Drs. R.M. Atmamihardja. . Dina r\u00e9ngr\u00e9ngan r\u00e9daksina mindeng gunta-ganti tara lila, di antarana nu kungsi jadi redaksina t\u00e9h nya\u00e9ta Caraka, S.M.E. Permana, Sunarya PK, ari sekretaris redaksi dicepeng ku Memed Erawan ti mimiti awal terbit tug dugi ka eureun dina taun 1968. Ieu majalah t\u00e9h loba m\u00e9r\u00e9 kasempetan pikeun pangarang-pangarang anyar makalangan, anu engk\u00e9na malah jadi pangarang anu kawentar saperti Sunarya PK, Min Resmana, Rahmat M Sas Karana, jeung r\u00e9a-r\u00e9a deui.Caraka r\u00e9a ngamuat karya-karya mangrupa carita pondok jeung carita nyambung dina ieu majalah, di antarana nya\u00e9ta anu ka behdieunakeun medal mangrupa buku judulna Sripanggung jeung Menak Baheula. Ari Min Resmana,pangarang golongan muda, r\u00e9a ngamuat carita pondok jeung carita serial Si Kabayan nu medal unggal nomer, anu eusina r\u00e9a nyindiran kana kahirupan masarakat mangsa harita, anu sawareh mah dipilih jeung dikumpulkeun jadi buku judulna Si Kabayan Tapa."}
{"id": "33552", "revid": "15233", "url": "https://su.wikipedia.org/wiki?curid=33552", "title": "Cahara Bumi Siliwangi", "text": "Cahara Bumi Siliwangi t\u00e9h salah sahiji majalah basa Sunda anu diterbitkeun ku Universitas Pendidikan Indon\u00e9sia"}
{"id": "33553", "revid": "666699", "url": "https://su.wikipedia.org/wiki?curid=33553", "title": "Turus (majalah)", "text": "Turus nya\u00e9ta salasahiji subbidang nu ngawadahan minat jeung bakat mahasiswa Sunda hususna dina widang kasusastraan og\u00e9 Jurnalistik. Tangtuna wa\u00e9 kagiatan maca, jeung nulis, raket patalina jeung Subbidang Turus. Miboga buletin salaku majalah nu medal taunan, Turus ngawadahan karya-karya mahasiswa Pendidikan Bahasa Sunda dina widang jurnalistik jeung sastra. Buletin aya nu medal sacara \"online\", aya og\u00e9 nu sacara citak."}
{"id": "33554", "revid": "5265", "url": "https://su.wikipedia.org/wiki?curid=33554", "title": "Bal\u00e9bat (majalah)", "text": "Balebat t\u00e9h ngaran majalah basa Sunda"}
{"id": "33555", "revid": "5265", "url": "https://su.wikipedia.org/wiki?curid=33555", "title": "Cakakak (majalah)", "text": "Cakakak t\u00e9h ngaran majalah humor basa Sunda"}
{"id": "33556", "revid": "25926", "url": "https://su.wikipedia.org/wiki?curid=33556", "title": "Balingbing", "text": "Balingbing nya\u00e9ta tutuwuhan penghasil buah, anu wangunna has anu asalna ti Indon\u00e9sia, India, sarta Sri Langka.\nAyeuna, balimbing geus sumebar ka penjuru Asia Tenggara, Republik Dominika, Brasil, Peru, Ghana, Guyana, Tonga, sarta Polin\u00e9sia.\nUsaha penanaman sacara kom\u00e9rsial dipigaw\u00e9 di Am\u00e9rika Sarikat, nya\u00e9ta di Florida Kidul sarta Hawaii. Di Indon\u00e9sia, buah ieu jadi ikon dayeuh D\u00e9pok, Jawa Kulon, saprak taun 2007.\nD\u00e9skripsi tangkal sarta sumebarna.\nTangkal ieu mibanda daun majemuk anu panjangna bisa ngahontal 50\u00a0cm, kembang boga warna beureum ngora anu umumna mecenghul di tungtung dahan. Tangkal ieu bercabang loba sarta bisa tumuwuh nepi ka ngahontal 5 m. Henteu saperti pepelakan tropis s\u00e9j\u00e9nna, tangkal balingbing henteu merlukeun loba sinar panonpo\u00e9. Sumebarna tangkal balingbing pohara lega, alatan binihna disebarkeun ku lebah.\nD\u00e9skripsi buah.\nBuah balingbing boga warna kon\u00e9ng kah\u00e9joan. Waktu kakara tumuwuh, buahna boga warna h\u00e9jo. Lamun seug balingbing diteukteuk, ieu panampang buahna ngawangun wujud b\u00e9ntang. Siki leutik sarta boga warna coklat. Buah ieu rangu pas didahar, rasana amis sarta saeutik haseum. Buah ieu ngandung loba vitamin C.\nWangun buahna anu unik jeung rasa amis sarta bisa dikokolakeun jadi rupa-rupa sajian, balingbing bisa dib\u00e9dakeun jadi 2 macem. Anu rasana amis jeung wangun b\u00e9ntang dipikawanoh minangka balingbing amis (Averrhoa Carambola) sedengkeun jenis kadua nya\u00e9ta balingbing sayur atawa balingbing wuluh (Averrhoa bilim) anu rasana haseum, mindeng dipak\u00e9 pikeun samara masakan, utamana pikeun m\u00e9r\u00e9 rasa haseum dina masakan.\nSalah sahiji wewengkon anu kaceluk baris produksi balingbing nya\u00e9ta D\u00e9pokJawa Kulon, Demak, Jawa Tengah sarta Blitar Jawa W\u00e9tan. Balingbing geus ditetepkeun ku pamar\u00e9ntah wewengkon D\u00e9pok minangka simbol has Dayeuh D\u00e9pok.\nMangpaat Balingbing.\nBalingbing miboga loba \"sari\" (cai), nepi ka bisa dijieun \"wine\" buah. Di Myanmar, balingbing digunakeun pikeun acar t\u00e9h.\nSalian ti \u00e9ta, pamak\u00e9an balingbing minangka ubar getih luhur pohara popul\u00e9r di masarakat. Henteu saeutik urang anu langsung ngonsumsi balingbing boh daun boh buahna mangsa nyaho tekenan getihna luhur. Sacara \u00e9mpiris, balingbing og\u00e9 dipak\u00e9 pikeun nurunkeun kol\u00e9sterol, ngalancarkeun pencernaan, anti kanker, ubar sariawan, nyeri beuteung, panas, batuk rejan sarta \u00e9ncok.\nKandungan Gizi.\nBuah balingbing miboga kandungan gizi cukup luhur anu m\u00e9r\u00e9 mangpaat pikeun awak.\nDina 100 gram buah balingbing anu asak ngandung:"}
{"id": "33558", "revid": "15233", "url": "https://su.wikipedia.org/wiki?curid=33558", "title": "Sharingan", "text": "Sharingan(\u4e07\u83ef\u93e1) nya\u00e9ta jurus panon nu dikawasaan ku klan uchiha, ieu jurus nya\u00e9ta salah sahiji tina tilu doujutsu nu had\u00e9 (diantawisna byakugan jeung rinnegan)."}
{"id": "33559", "revid": "2337", "url": "https://su.wikipedia.org/wiki?curid=33559", "title": "Candra (mj)", "text": ""}
{"id": "33560", "revid": "25926", "url": "https://su.wikipedia.org/wiki?curid=33560", "title": "Samangka", "text": "Samangka (\"Citrullus lanatus\") nya\u00e9ta bungbuahan anu tangkalna ngarambat siga Bont\u00e9ng jeung M\u00e9lon kaasup kana kulawarga \"Cucurbitaceae\". Samangka wangunna buleud, daging buahna ngandung cai, warnana rupa-rupa, aya beureum; beureum ngora; oranyeu; kon\u00e9ng; aya og\u00e9 anu bodas, cangkangna kandel tur heuras warnana h\u00e9jo ngora tur aya belangan warna h\u00e9jo kolot atawa h\u00e9jo ngora aya belangan warna bodas. Samangka mimiti kapanggih di wewengkon Afrika beulah kidul. Salian ti bisa didahar langsung, samangka og\u00e9 biasana dijadikeun saladah atawa dijus, tapi ngadaharna ulah dihijikeun jeung gula kawung sabab bisa jadi racun. Lain sakadar buahna hungkul, siki katut cangkangna g\u00e9 bisa dimangpaatkeun. Cangkangna bisa diolah jadi acar siga Bont\u00e9ng. Sikina bisa diolah jadi koaci. \nSajarah.\nKecap samangka mimiti aya dina kamus Inggris taun 1615 . Samangka asalna ti wewengkon Afrika beulah Kidul alatan kapanggih tumuwuh di sakumna wewengkon, sarta ngahontal maksimum karageman wangunna di ditu tur geus dibudidayakan di Afrika salila leuwih ti 4.000 taun. Dina taun 1857, David Livingstone ngalaporkeun y\u00e9n samangka loba tumuwuh di Gurun Kalahari (Namibia jeung Botswana) saenggeus hujan anu kacida ged\u00e9na.\n\"Citrullus colocynthis\" dianggap karuhun samangka, sarta ayeuna kapanggih di Afrika beulah kidul jeung kulon. Buahna leutik, diam\u00e9ter pangged\u00e9na 75\u00a0mm (3 inci), dagingna pait sarta miboga siki anu leutik warnana coklat.\nSanajan \"Citrullus\" spesies tumuwuh di kidul sarta tengah Afrika, \"C. colocynthis\" og\u00e9 tumuwuh di India. &lt;India jeung Cina bisa disebut og\u00e9 puseur s\u00e9kunder tina rupa-rupa g\u00e9nus samangka. Samangka mimiti dibudidayakeun di Mesir kuna sarta India, tur tumuwuh di Am\u00e9rika Serikat ti taun 1629.\nJaman baheula, samangka sok dijadikeun siwur. Di nagara Cina jeung Jepang, samangka t\u00e9h hadiah pikeun ol\u00e9h-ol\u00e9h lamun natamu. Dina Buku Komprehensif Pertanian anu ditulis ku Xu Guangqi dina Dinasti Ming ng\u00e9br\u00e9hkeun y\u00e9n: \" Ngaran samangka asalna ti wewengkon beulah Kulon\". Li Shizhen nulis dina Ben Cao Gang Mu: \"Hu Jiao meunang siki samangka ti Hui He, alatan kitu dingaranan Western Melon. Samangka t\u00e9h tuluy dibawa ka Cina nalika Dinasti Generasi Lima\".\nKandungan.\nBuah samangka ngandung lycopene kawas tomat. Lycopene anu aya dina samangka leuwih ged\u00e9 batan dina sayuran atawa bungbuahan s\u00e9j\u00e9nna. Lycopene mangrupa antioksidan anu bisa nyingkahan sarta ngajaga awak urang tina kanker rahim, payudara, bayah, usus besar, utamana kanker prostat. Samangka og\u00e9 bisa jadi bungbuahan alternatif pikeun nambahan multivitamin alatan ngandung vitamin A, vitamin B6, jeung vitamin C. Salian ti \u00e9ta samangka og\u00e9 bisa nyingkahan panyakit kol\u00e9sterol ku sabab samangka miboga kadar sodium anu teu pati loba jeung b\u00e9bas lemak.\nSamangka Pikeun Ubar.\nBen Cao Gang Mu ng\u00e9br\u00e9hkeun y\u00e9n samangka bisa ngaleungitkeun hanaang jeung kasakit panas, nyageurkeun nyeri tikoro, ngalancarkeun kahampangan, jeung \"sembelit\" sarta ngaleungitkeun kacanduan kana alkohol. Salain ti \u00e9ta samangka og\u00e9 bisa nyingkahan panyakit kolest\u00e9rol ku sabab ngandung sodium anu teu pati loba jeung b\u00e9bas lemak. Salian ti dagingna, kulit samangka og\u00e9 bisa dipak\u00e9 pikeun ubar. Ubar tradisional Cina n\u00e9t\u00e9lakeun y\u00e9n kulit samangka bisa ngubaran tikoro anu bareuh jeung apotheosis,sarta biang keringat. Akar jeung daun samangka og\u00e9 bisa ngubaran \"diar\u00e9\" jeung \"radang usus\". Siki samangka anu sipatna haneut, alus pikeun produksi ciduh, anu ged\u00e9 mangpaatna pikeun bayah jeung usus. Salain ti \u00e9ta samangka t\u00e9h loba pisan mangpaatna, di antarana :\nCara milih jeung nendeun samangka.\nLamun meuli samangka dina kaayaaan atah k\u00e9n\u00e9h, carana tendeun samangka dina \"paper bag\" tuluy tendeun di tempat anu tiis. Antepkeun sababaraha po\u00e9, tapi ulah leuwih ti dua minggu. Sanggeus kitu kumbah \u00e9ta samangka ku sabun saencan di keureutan, ku sabab bakteri atawa pestisida anu aya dina samangka osok pindah kana daging samangka nalika di keureutan. Lamun \u00e9ta samangka teu langsung di dahar, asupkeun heula samangka anu geus di keureutan kana plastik tuluy tendeun dina jero kulkas. Salain ti \u00e9ta lamun samangka dina kaayaan asak pilih samangka anu kulitna saeutik cacatna. Di beulah handap samangka, aya warna ka kon\u00e9ng-kon\u00e9ngan, \u00e9ta t\u00e9h tempat samangka antel kana taneuh. Pilih samangka anu beurat ti batan anu ukurana leutik, sabab samangka anu beurat loba ngandung caina. Singkahan samangka anu kulitna teuas jeung warnana pias di beulah handapna, sabab \u00e9ta samangkka t\u00e9h masih k\u00e9n\u00e9h atah jeung miboga kandungan kadar asam anu ged\u00e9.\nJenis.\nTangkal samangka bisa dipelak tina sikina, boh tina samangka lokal atawa samangka introduksi. Samangka lokal og\u00e9 asalna mah sarua tina samangka introduksi, ngan geus dibudidayakeun salila puluhan taun nepi ka sifat-sifatna robah, sabab cara ngabinihkeunana anu b\u00e9da jeung aya pros\u00e9s adaptasi ka lingkungan anyarna. Di Indon\u00e9sia aya dua rupa samangka nya\u00e9ta : \n1. Samangka lokal \nSamangka lokal wangunna leutik sarta sikina loba, rasana g\u00e9 kurang amis. Jenis samangka lokal di antarana:\na. Samangka Sengkaling \nAsalna ti wewngkon Sengkaling, Malang, Jawa Timur. Bentukna oval jeung miboga garis ipis manjang warnana h\u00e9jo kolot. Daging buah samangka ieu warnana beureum euceuy, rasana amis, jeung loba sikina. Sengkaling mangrupa samangka \"open polineted\" (samangka anu henteu barobah kualitasna lamun sikina dipelak deui).\nb. Samangka Bojonegoro \nAsalna ti Bojonegoro, Jawa Timur. Kulit buah warnana h\u00e9jo kolot jeung miboga garis, dagingna warna kayas, rasana kurang amis. Siki samangka ieu loba, kulitna ipis, jeung dagingna kandel, nepi ka oosk dipak\u00e9 keur koaci. \n2. Samangka introduksi atawa hibrida\nBinih samangka ieu asalna ti luar nagri. Ieu samangka t\u00e9h bisa jadi vari\u00e9tas anu punjul sabada diuji kaonjoyanana jeung daya tahan kana hamana. Di Indon\u00e9sia geus loba vari\u00e9tas samangka introduksi, di antarana ti Jepang, Am\u00e9rika, Taiwan jeung Ustrali. Samangka introduksi aya tilu rupa, nya\u00e9ta samangka biasa, samangka hibrida, jeung samangka triploid (euweuh sikian)."}
{"id": "33561", "revid": "6044", "url": "https://su.wikipedia.org/wiki?curid=33561", "title": "Baranangsiang (majalah)", "text": "Baranangsiang nya\u00e9ta salah sahiji majalah basa Sunda anu medal di Bogor dina taun 1964.\nProfil.\nMajalah Baranangsiang dipedalkeun ku Yayasan Kabudayaan Baranangsiang, mimiti medal 3 bulan sakali, saterusna jadi majalah bulanan. Panangkes ieu majalah nya\u00e9ta R.Oeton Moechtar, girang rumpakana ku M. Saleh Danasasmita, ari Dewan Redaksina nya\u00e9ta Surya Saputra (Pa Sursa), Moechtar Kala (Rak\u00e9an Minda Kalangan), M. Kurdi Djunaedi, jeung Wahyu Wibisana. Ieu majalah mangrupa majalah panglipur anu ngutamakeun ngamumul\u00e9 ajen-inajen kabudayaan heubeul titinggal karuhun Sunda, ku kituna, najan sifatna panglipur tapi ari jero-jerona mah r\u00e9a ngamuat hasil ulikan kabudayaan jeung lalakon-lalakon heubeul mangrupa carita pantun atawa babad,upamana lalakon tina Pantun Bogor jeung Pantun Baduy.\nPindah ka Bandung.\nSabada medal tilu taun di Bogor, nincak taun ka opat, taun 1968 r\u00e9daksina dipindahkeun ka Bandung, atuh girang rumpaka katut rumpakana og\u00e9 robah, Girang rumpaka versi Bandung dicepeng ku Ir. Sukanda Kartasasmita. Ukuran format majalah Baranangsiang versi Bandung mimitina mah format ukuran buku ukuran 21,5 x 14,5\u00a0cm. Lian ti midangkeun rubrik-rubrik maneuh saperti rohangan agama, carita wayang, kawih Sunda, guguritan, jsb. ka b\u00e9hdieunakeun mah ditambahan ku rubrik carita pondok katut karangan-karangan basan paelmuan, basa, sastra,katut budaya Sunda liana. Keur meujeuhna nanjung mah, oplah ieu majalah kungsi ngalaman nyitak nepi ka 10.000 eksemplar,kawilang oplah nu rongkah keur ukuran majalah jaman harita mah. Nincak taun ka-II rengrengan redaksi robah deui, Ir. Sukanda Kartasasmita henteu kalebet,diganti ku nu s\u00e9j\u00e9n."}
{"id": "33563", "revid": "15233", "url": "https://su.wikipedia.org/wiki?curid=33563", "title": "Karawitan", "text": "Karawitan numutkeun ahli karawitan saperti Raden Mahyar Angga Kusumah Dinata jeung Atik S,S.Karawitan, asalna tina kecap \"Ra\" jeung \"Wit\" ; Ra hartina nya\u00e9ta cahya panonpo\u00e9 (seni), sedengkeun Wit hartina nya\u00e9ta pangaweruh. \nNumutkeun Bapa Atik, ra jeung wit disawang tina paham animisme jeung dinamisme ra nya\u00e9ta ngahormat atawa munjung jeung wit nya\u00e9ta karuhun.. Wangenan Karawitan sacara lega nya\u00e9ta seni musik nu ngagunakeun bahanna nya\u00e9ta sora. Sedengkeun sacara husus nya\u00e9ta seni sora da\u00e9rah nu miboga laras p\u00e9log jeung sal\u00e9ndro. Aya og\u00e9 seni karawitan nya\u00e9ta seni sora manusa jeung atawa sora waditra anu saluyu jeung tradisi Umpama numutkeun Enslikopedi sacara umum karawitan sarua jeung musik atawa seni sora \nSajarah Karawitan.\nJalma-jalma baheula nalika r\u00e9ngs\u00e9 moro jeung nalika rin\u00e9h teu dihaja ng\u00e9s\u00e9tan jamparing atawa gond\u00e9wana nepika aya sora. Kajadian \u00e9ta anu jadi kasang tukang alat atawa waditra anu dig\u00e9s\u00e9k saperti tarawangsa, rebab, jeung waditra lianna. \nNalika pan\u00e9n di sawah murangkalih jaman baheula nyieun emp\u00e9tan-emp\u00e9tan tina jami anu dipa\u00e9nkeunna ku cara ditiup. Hal ieu anu jadi kasang tukang ayana suling pangsi jeung taromp\u00e9t.\nRagam Wangun Karawitan.\nRagam Karawitan aya 3 di antarana:\nKagunaan Karawitan.\nKagunaan karawitan di antarana; "}
{"id": "33565", "revid": "3", "url": "https://su.wikipedia.org/wiki?curid=33565", "title": "Kidang", "text": ""}
{"id": "33566", "revid": "15233", "url": "https://su.wikipedia.org/wiki?curid=33566", "title": "Jimat", "text": "Jimat\nJimat nya\u00e9ta barang anu hasiatna bisa ngadatangkeun kauntungan atawa ngajaga ngajaring ka nu bogana supaya luput tina sagala pancabaya; mula-mula jalma timbul kapercayaan kana jimat y\u00e9n dunya t\u00e9h dieusi kakuatan gaib anu ngalantarankeun ayana hayat anu disebut mana Jimat dianggap barang anu aya maunatna. Jimat disimpenna dipusti-pusti lantaran \u00e9ta kecap jimat sok dilarapkeun ka kabogoh anu jadi pupust\u00e9n ati. Ngajimatan hartina m\u00e9r\u00e9 jimat atawa m\u00e9r\u00e9 naon-naon pikeun jimat. Ngab\u00e9r\u00e9sihan barang jimat disebut kokolo, upamana pedang, keris, jsb, dilaksanakeun dina bulan Mulud. Jimat paripih/ par\u00e9p\u00e9h nya\u00e9ta jimat pikeun nolak sangkan jurig ngajauhan, ulah nyiliwuri atawa ngagoda.(Danadibrata) Jimat asalna tina basa Arab azimat, barang an\u00e9h nu sok dipiara had\u00e9-had\u00e9, sabab disangka aya pangaruhna. Jelema anu jadi kakasih sok rajeun disebut jimat.(Satjadibrata)\nGeus jadi kabiasaan nu ngaranna jimat bakal ngahasilkeun naon-naon anu dimaksud jeung nulak kacilakaan. Jimat arang barangna. Wangunna aya nu mangrupa kalimah-kalimah nu kekecapanana tina kitab suci, nu hartina m\u00e9r\u00e9 salamet nulak cilaka, samalah mangsina g\u00e9 biasana mah mak\u00e9 sarat. Mak\u00e9 madu atawa minyak kasturi, gumantung kana aturan panditana. (R.H.Hasan Mustapa)"}
{"id": "33569", "revid": "623094", "url": "https://su.wikipedia.org/wiki?curid=33569", "title": "Karya Ilmiah", "text": "Karya ilmiah (basa Inggris : \"scientific paper\") nya\u00e9ta laporan tinulis jeung dimedalkeun anu maparkeun hasil panalungtikan atawa kajian anu geus dilakukeun ku hiji jalma atawa hiji tim salawan saluyu jeung ka\u00e9dah sarta \u00e9tika ka\u00e9lmuan anu dipageuhkeun sarta ditaatan ku masarakat ka\u00e9lmuan.\nAya sababaraha rupa karya ilmah, nya\u00e9ta laporan panalungtikan, makalah seminar atawa simposium, jeung artikel jurnal nu dasarna mangrupa produk ti kagiatan ilmuwan. Data, kasimpulan, jeung informasi lain nu kawengku dina karya ilmiah dijadikeun patokan ku ilmuan s\u00e9j\u00e9n dina ngalaksanakeun panalungtikan atawa kajian saterusna.\nDi paguron luhur, hususna tingkat S1. mahasiswa dilatih pikeun ngahasilkeun karya ilmiah saperti makalah, laporan praktikum, jeung skripsi (tugas akhir).. Skripsi umumna mangrupa laporan panalungtikan skala leutik, tatapi dilakukeun kalawan nyusuk jero. Lian ti \u00e9ta, makalah anu ditugaskeun ka mahasiswa leuwih mangrupa simpulan jeung pamikiran ilmiah mahasiswa dumasar talaah ka karya-karya ilmiah anu ditulis ku pakar dina widang pasualan anu ditalungtik. Panyusunan laporan praktikum dipanc\u00e9nkeun ka mahasiswa salaku wahana pikeun ngamekarkeun kamampuh nyusun laporan panalungtikan.\nMangpaat Karya Ilmiah.\nMangaat nyusun karya ilmiah keur panulis nya\u00e9ta:"}
{"id": "33570", "revid": "6044", "url": "https://su.wikipedia.org/wiki?curid=33570", "title": "Anting Perak", "text": " &lt;ns&gt;0&lt;/ns&gt;\n &lt;revision&gt;\n &lt;parentid&gt;447292&lt;/parentid&gt;\n &lt;timestamp&gt;2016-12-21T04:34:34Z&lt;/timestamp&gt;\n &lt;contributor&gt;\n &lt;username&gt;Ilham.nurwansah&lt;/username&gt;\n &lt;/contributor&gt;\n &lt;minor /&gt;\n &lt;comment&gt;Ngarapihkeun \u00e9jahan, replaced: teh \u2192 t\u00e9h (4), nya eta \u2192 nya\u00e9ta, make \u2192 mak\u00e9 (2) using &lt;/comment&gt;\n &lt;origin&gt;476028&lt;/origin&gt;\n &lt;model&gt;wikitext&lt;/model&gt;\n &lt;format&gt;text/x-wiki&lt;/format&gt;\nAnting Perak t\u00e9h buku antologi nu ngamuat carita pondok ti sawatara pangarang, boh pangarang Sunda, boh pangarang deungeun anu karyana geus ditarjamahkeun kana basa Sunda.\nDeskripsi Buku.\nMimiti medal dina taun 1966,ku Penerbit Sargani &amp; Co, kandelna 116 kaca, sarta ngamuat 6 carita pondok asli jeung 3 carita pondok tarjamahan. Ieu antologi t\u00e9h mangrupa seri buku antologi carita pondok nu munggaran pedalan \u00e9ta penerbit. Sapandeurieunana medal buku kadua mak\u00e9 judul Demi Pasukan jeung nu katiluna judulna Carecet Sulam.\"Anting Perak\" t\u00e9h dipilih jeung dipeting ku hiji tim redaksi nya\u00e9ta: Saini KM, Enoch Atmadibrata,jeung Djadja Sargani. Dina milihna t\u00e9h estuning mak\u00e9 ukuran pangaresep bae,demi carita pondok nu dipilih asalna kungsi dimuat dina sawatara majalah basa Sunda saperti majalah Mangle, Majalah Sunda,jeung sajabana."}
{"id": "33574", "revid": "15233", "url": "https://su.wikipedia.org/wiki?curid=33574", "title": "Rambutan", "text": "Rambutan (\"Nephellium lapaceum\") nya\u00e9ta salah sahiji wanda bungbuahan anu kaasup kana jenis tatangkalan \"tropis\". Rambutan asalna ti wewengkon Kepuloan di Asia Tenggara. Kecap rambutan asalna dicokot tina wangun buahna anu miboga kulit sarupa jeung buuk atawa \"rambut\".\nRambutan loba kapanggih di wewengkon \"tropis\" saperti Afrika, Kamboja, Karibia, Amerika Tengah, India, Indonesia, Malaysia, Filipina, Thailand jeung Sri Lanka.\nMorfologi.\nRambutan mangrupa tatangkalan taunan, sacara alami tangkal rambutan bisa nepi ka 25 m atawa leuwih. Tapi umpamana dibudidayakeun umumna ngan nepi 5-9m. Wangun tangkalna saperti payung kalawan jangkungna 5\u201310 m. Sistem akar nu jero. Watang rambutan boga kai nu heuras, wanguna gilig, tumuwuh jangkung kokoh sarta warnana rada coklat nepi ka bodas semu coklat. Cabangna tumuwuh sacara horisontal sakapeung saeutik miring ka luhur. Daun rambutan wanguna buleud panjang kalawan tungtung tumpul atawa runcing sarta dina umumna warnana h\u00e9jo kolot atawa ngora gumantung vari\u00e9tasna.\nKembang muncul ti k\u00e9l\u00e9k daun atawa ditungtung cabang kasusun dina tandan. Unggal tandan kawengku ku 50-2000 kembang. Kembang rambutan ukurana leutik warnana kon\u00e9ng kalawan tangkey nu pondok."}
{"id": "33575", "revid": "15233", "url": "https://su.wikipedia.org/wiki?curid=33575", "title": "Demi Pasukan (carpon)", "text": "Demi Pasukan nya\u00e9ta buku antologi nu ngamuat carita pondok ti sawatara pangarang, boh pangarang Sunda, boh pangarang deungeun anu karyana geus ditarjamahkeun kana basa Sunda. \nKumpulan carita pondok nu aya dina ieu antologi mangrupa pilihan redaksi SES anu kadua tina tilu buku nu diterbitkeun, nya\u00e9ta anu kahijina Anting Perak ari anu katiluna Carecet Sulam. Diterbitkeun ku Penerbit Sargani &amp; Co. Redaksi nu milih jeung nangtukeun carita pondok nya\u00e9ta tiluan: Saini KM, Enoch Atmadibrata, jeung Djadja Sargani, nu matak bukuna mak\u00e9 seri SES singgetan tina tilu urang nu ngaredaksian (Saini,Enoh,Sargani). Dina ieu buku dimuatkeun 3 carita pondok asli jeung 3 carita pondok tarjamahan, boh anu tina basa Indon\u00e9sia, boh anu tina basa asing. Dina \u201cPangjajap\u201d redaksi nembrakkeun y\u00e9n nu jadi udagan jeung krit\u00e9ria milihan carita, henteu dumasar kana aj\u00e9n inajen sastra, tapi dumasar pangaresep atawa sel\u00e9ra masing-masing. Redaksi neundeun harepan,muga-muga buku seri SES ieu bakal ngadeudeul kamekaran masarakat dina rohaniah spiritual, ku bacaan-bacaan panglipur nu aya mangpaatna. Ukuran buku 17\u00a0cm x 13\u00a0cm, ngagunakeun keretas koran, kandelna 94 kaca. Gambar jilid jeung ilustrasi di jero digambaran ku Dedy Suardi jeung Sukmara W.N. Ngeunaan judul Demi Pasukan, taya katerangan nu ngaj\u00e9ntr\u00e9keun naha mak\u00e9 \u00e9ta judul, sabab lain salah sahiji judul tina genep judul carpon anu dimuat. Dina jilid luar mak\u00e9 sub judul \u2018genep carita pondok pilihan\u2019, tapi ari dina bagian jero mah mak\u00e9 sub judul \u2018Kumpulan carita pondok pilihan\u2019."}
{"id": "33576", "revid": "3", "url": "https://su.wikipedia.org/wiki?curid=33576", "title": "Candra (Majalah)", "text": ""}
{"id": "33577", "revid": "3", "url": "https://su.wikipedia.org/wiki?curid=33577", "title": "Kutawaringin (mj)", "text": ""}
{"id": "33578", "revid": "3", "url": "https://su.wikipedia.org/wiki?curid=33578", "title": "Panghegar (mj)", "text": ""}
{"id": "33579", "revid": "3", "url": "https://su.wikipedia.org/wiki?curid=33579", "title": "Sangkuriang (mj)", "text": ""}
{"id": "33580", "revid": "3", "url": "https://su.wikipedia.org/wiki?curid=33580", "title": "Sari (mj)", "text": ""}
{"id": "33581", "revid": "3", "url": "https://su.wikipedia.org/wiki?curid=33581", "title": "Langensari (mj)", "text": ""}
{"id": "33582", "revid": "3", "url": "https://su.wikipedia.org/wiki?curid=33582", "title": "Turus (mj)", "text": ""}
{"id": "33583", "revid": "3", "url": "https://su.wikipedia.org/wiki?curid=33583", "title": "Balebat (mj)", "text": ""}
{"id": "33584", "revid": "3", "url": "https://su.wikipedia.org/wiki?curid=33584", "title": "Cakakak (mj)", "text": ""}
{"id": "33585", "revid": "6044", "url": "https://su.wikipedia.org/wiki?curid=33585", "title": "Warung", "text": "Warung nya\u00e9ta usaha leutik milik kulawarga anu wangunn mangrupa kios/ toko leutik atawa r\u00e9storan basajan. Warung t\u00e9h bagian penting dina kahirupan sapopo\u00e9. Istilah warung aya og\u00e9 di Malaysia.\nBarang anu dijual di warung.\nRupa-rupa warung, umumna wangunna toko leutik saperti roda anu mak\u00e9 suhunan, ngajual inuman, \u00e9s bon-bon, roko, kurupuk jeung rupaning kaperluan sapopo\u00e9. Warung anu ngajual dahareun umumna ngajual rupaning gor\u00e9ngan, kopi. Lian ti ngajual dahareun has Indon\u00e9sia, warung-warung og\u00e9 ngajual dahareun has Asia, dahareun saperti sangu gor\u00e9ng, emih gor\u00e9ng. Warung anu ngajual dahareun ti nagara-nagara kulon og\u00e9 aya, saperti ngajual roti, panekuk, sop, beuleum lauk, st\u00e9ak, pizza, jeung r\u00e9a-r\u00e9a dei.\nIstilah \"warung\" og\u00e9 nunjul kana kedai.\nRupa-rupa warung:"}
{"id": "33586", "revid": "11449", "url": "https://su.wikipedia.org/wiki?curid=33586", "title": "Dodol", "text": "Dodol nya\u00e9ta salah sahiji wanda kadaharan anu kaasup kana kadaharan amis, wanguna leuleus liat. Pikeun nyieun dodol anu mibanda \"kualitas\" had\u00e9 dibutuhkeun kaparigelan jeung waktu anu lila, ku sabab nyieun dodol bisa kawilang h\u00e9s\u00e9 . Bahan-bahan anu diperlukeun dina nyieun dodol nya\u00e9ta cipati, tipung b\u00e9as, gula bodas, gula beureum jeung uyah.\nPedaran.\nKandungan cai dina olahan dodol anu geus asak kurang leuwih 10-10% ieu kaayaan alus pikeun ngahalangan hirupna bakt\u00e9ri, jeung \"khamir patog\u00e9n\" jadi bisa leuwih lila diteundeun teu kudu mak\u00e9 diaw\u00e9tkeun heula saperti : Digaringkeun, \"disterilisasi\", \"dibekukeun\" jeung sajabana. Tapi sanajan kitu og\u00e9 tetep dina nyampurkeun bahan-bahan jeung cara ngolah mangaruhan kana lila jeung henteuna dodol bisa diteundeun.\nDodol t\u00e9h loba pisan rupa jeung rasana, dibungkus dir\u00e9ka-r\u00e9ka sangkan kapincut anu nempo, meureun kiwari anu paling kasohor t\u00e9h dodol Garut, saggireun rasana anu og\u00e9 dodolna dibungkus b\u00e9da jeung nulian , rupa-rupa dodol anu mindeng kapanggih saperti:"}
{"id": "33587", "revid": "15233", "url": "https://su.wikipedia.org/wiki?curid=33587", "title": "Wangenan Budaya", "text": "Wangenan budaya numutkeun sababaraha ahli, di antarana :\n1.Edward B. Taylor\nKabudayaan mangrupa sagala perkara anu kompleks, anu di jerona aya pangaweruh, kapercayaan, kasenian, moral, hukum, adat istiadat, sarta kamampuh- kamampuh s\u00e9j\u00e9n anu dipibanda ku hiji jalma minangka anggota masarakat.\n2.M. Jacobs dan B.J. Stern\nKabudayaan ngawengku sakab\u00e9h perkara ngawengku wangun t\u00e9knologi sosial, id\u00e9ologi, r\u00e9ligi, kasenian sarta banda pakaya, anu kakab\u00e9hanana mangrupa warisan sosial.\n3.Koentjaraningrat\nKabudayaan nya\u00e9ta sakab\u00e9h sistem alpukah, tindakan, sarta hasil karya manusa dina raraga kahirupan masarakat anu dipimilik ku diri manusa kalayan diajar.\n4.William H. Haviland\nKabudayaan nya\u00e9ta sakumna aturan sarta norma anu dipiboga babarengan ku masarakat balar\u00e9a, anu lamun dilaksanakeun ku para anggotana baris ngahasilkeun laku-lampah anu had\u00e9 sarta bisa di tarima ku sakab\u00e9h masarakat.\n5.Ki Hajar Dewantara\nKabudayaan nya\u00e9ta buah budi manusa nu mangrupa hasil perjuangan manusa tina dua pangaruh kuat, nya\u00e9ta jaman sarta alam anu mangrupa bukti kajayaan hirup manusa pikeun nungkulan sagala rupa cocoba sarta kasusah dina hirup sarta kahirupanana pikeun ngahontal kasalametan sarta kabagjaan anu dina lahirna boga sipat lantip jeung tingtrim."}
{"id": "33589", "revid": "28942", "url": "https://su.wikipedia.org/wiki?curid=33589", "title": "Finlandia", "text": "R\u00e9publik Finlandia (basa Finlandia: Suomen tasavalta, Basa Sw\u00e9dia: R\u00e9publiken Finland) mangrupa hiji nagara Skandinavia nu kaasup og\u00e9 nagara Nordik. Nagara ieu aya di Eropa Kal\u00e9r jeung mangrupa anggota Uni Eropa. Finlandia tepung wates jeung Sw\u00e9dia, Norw\u00e9gia, jeung Rusia upami wates lautna nya\u00e9ta Laut Baltik di barat daya, Teluk Finlandia di kidul, jeung Teluk Bothnia di kulon. Ibu kota nagara ieu nya\u00e9ta H\u00e9lsinki.\nSajarah.\nSajarah Finlandia anu kacatet dimimitian ti taun 1100 M, nu mana kapibogaan nagara ieu masih diparebutkeun antara Sw\u00e9dia jeung Rusia. Ti taun 1154, nagara ieu geus mangrupa bagian Karajaan Sw\u00e9dia. \nDina abad ka-18, nagara ieu geus dikawasaan ku tentara Kakaisaran Rusia dua kali. Dina taun 1808, Finlandia geus ditalukan tentara Tsar Aleksandr I sarta minangka kadipat\u00e9n ageung otonom dina Kakaisaran Rusia nepi ka ahir taun 1917. Di handap kawasa Kakaisaran Rusia, wilayah otonom Finlandia bisa miboga parlemen jeung mata uang sorangan, sarta Kakaisaran Rusia henteu maksakeun kudu mak\u00e9 basa Rusia. Sanajan kitu, ti saprak Nikolai II jadi tsar, Finlandia dipimpin ku gubernur Bobrikov anu ngabalukarkeun kakuasaanna jadi opr\u00e9sip. Ku sabab \u00e9ta, ngadeukeutan ka ahir Perang Dunya I, 6 D\u00e9s\u00e9mber 1917, sababaraha bulan saenggeus R\u00e9volusi Bolsh\u00e9vik di Rusia, Finlandia ngad\u00e9klarasian kamerd\u00e9kaanna. Sanajan kitu, nagara ieu miboga kamerd\u00e9kaan nu resmi dina 3 Januari 1918.\nKamerd\u00e9kaan Finlandia tuluy ngakibatkeun Perang Saudara Finlandia, antara Golongan Bodas, nya\u00e9ta prajurit Finlandia anu dilatih jeung dibantuan ku J\u00e9rman anu ngadarat di Finlandia, ngalawan Golongan Beureum, nya\u00e9ta urang komunis Finlandia jeung prajurit Rusia anu masih ditugaskeun di Finlandia. Mei 1918, Golongan Bodas meunang dina \u00e9ta perang. Jumlah korban ti Golongan Beureum aya 8.000 jalma anu tiwas kat\u00e9mbak, jeung 20.000 s\u00e9j\u00e9nna tiwas akibat kalaparan nalika ditahan di kamp-kamp kons\u00e9ntrasi. Pas\u00e9a ngeunaan wawatesan dir\u00e9ngs\u00e9keun saenggeus Pajangjian Tartu ditandatanganan dina 1920.\nTi taun 1920-an nepi ka 1930-an, Finlandia masih k\u00e9n\u00e9h aya di handap ancaman Rusia nu harita geus jadi Uni Sovi\u00e9t. Dua nagara \u00e9ta miboga id\u00e9ologi anu pasalingsingan. Finlandia mangrupa nagara d\u00e9mokrasi kapitalis liberal, sedengkeun Uni Soviet mangrupa nagara diktator komunis anu r\u00e9pr\u00e9sip. Rasa kasieunan y\u00e9n Uni Sovi\u00e9t bakal ngarebut deui wewengkon Finlandia jadi ancaman jeung t\u00e9ror jang padumuk jeung pamar\u00e9ntah Finlandia.\nTapi, ancaman Uni Sovi\u00e9t heunteu eunggeus di ditu hungkul. Wanci Perang Dunya II, Finlandia geus nolak Uni Sovi\u00e9t dua kali: kahiji dina Perang Usum Tiis antara 1939\u20131940 jeung Perang Sambungan antara 1941\u20131944. Dina 1944, Finlandia sakali deui ditarajang, ayeuna ku pihak J\u00e9rman dina Perang Laplandia 1944-1945, di mana tentara Finlandia hasil nundung tentara J\u00e9rman ti beulah kal\u00e9r Finlandia. Sanggeus perang, pamar\u00e9ntah Finlandia geus miboga pajangjian jeung tatanggana nya\u00e9ta Uni Sovi\u00e9t, antara 1947-1948 sarta masihan sababaraha wewengkonna (Kar\u00e9lia, Salla, jeung Petsamo) ka nagara \u00e9ta.\nSaenggeus perang, Finlandia aya dina kaayaan nu bahaya salaku nagara panyangga antara kawasa ageung komunis Uni Sovi\u00e9t jeung nagara d\u00e9mokratis nu lian di \u00c9ropa. Ku kituna, dina taun 1948, nagara ieu kapaksa nandatanganan pajangjian Finlandia\u2013Sovi\u00e9t nya\u00e9ta Pajangjian Sosobatan, Kerja sama, jeung silih nguntungkeun, nu kawanoh og\u00e9 salaku Pajangjian YYA. Pajangjian ieu penting pikeun mastikeun lumangsungna Finlandia salaku hiji nagara kapitalis d\u00e9mokratis. Dumasarna mah dina pajangjian ieu, Finlandia kedah minangka nagara n\u00e9tral wanci Perang Tiis jeung ngabendung tarajangan nanaon w\u00e9h ka Uni Sovi\u00e9t liwat Finlandia.\n\u00c9timologi.\nAsal ngaran \"Finlandia\" (\"Suomi\" dina basa Finlandia) teu terang, tapi, meureun kognatna nya\u00e9ta kecap proto-Baltik \"zeme\" hartina \"taneuh\". Dumasar kana t\u00e9ori nu lian, ngaran ieu diturunan ti \"suomaa\" atawa \"suoniemi\".\n\u00c9ksonim \"Finlandia\" mirip jeung ngaran patempatan Skandinavia Finnmark, Finnveden jeung ratusan toponim lian nu awalna \"Fin(n)\" di Sw\u00e9dia jeung Norw\u00e9gia. Sababaraha ngaran \u00e9ta geus jelas diturunan ti \"finnr\", kecap J\u00e9rmanik pikeun tukang ngumbara/pamanggih jeung saterasna kira-kira hartina \"paninggaran-pangumpul\" nomadik atawa patani tuar duruk. Teu kauninga kumaha, naha, jeung iraha \"Finnr\" mimiti ngaharti \"Finlandia Asli\".\nSalah sahiji dokum\u00e9n kahiji nu nyebutkeun \"taneuh bangsa Finn\" nya\u00e9ta 2 batu rune. Aya 1 di S\u00f6derby, Sw\u00e9dia, jeung prasasti \"finlont\" (U 582) jeung 1 di Gotland, pulo bogaan Sw\u00e9dia di Laut Baltik, kalawan prasasti \"finlandi\" (G 319) nu asalna ti abad ka-11.\nG\u00e9ografi.\nFinlandia mangrupa hiji nagara kalawan r\u00e9buan dano jeung pulo; 187.888 dano jeung 179.584 pulo. Salah sahiji danona, Saimaa, nya\u00e9ta nu ka-5 panglegana di \u00c9ropa. Wangun taneuh di Finlandia kalobaannana datar kalawan sababaraha pasir jeung titik pangluhurna, Haltitunturi dina 1.328 m, aya di tungtung kal\u00e9r Laplandia. Salian ti loba danona, daratanna og\u00e9 didominasi ku leuweung pinus (kira-kira 68% ti lega daratan) jeung saeutik taneuh subur.\nRaloba kapuloan nu aya dina bagian kidul-kulon nagri, bagian ti kapuloan \u00c5land, jeung sapanjang basisir kidul di Teluk Finlandia. Finlandia mangrupa salah sahiji ti saeutik nagara di dunya nu tetep \"numuwuh\". Ku lantaran pangangkatan isostatik nu geus aya ti Jaman \u00e9s pangtungtungna, lega wewengkon nagara ieu og\u00e9 tumuwuh kira-kira 7 kilom\u00e9ter persegi saban taun.\nIklim di Finlandia bagian kidul mangrupa iklim nengah kal\u00e9r. Di bagian kal\u00e9r Finlandia, utamana di Laplandia, kalobaannana iklim subarktik. Sabagian wewengkon Finlandia aya dina Lingkaran Arktik.\nD\u00e9mografi.\nPadumuk Finlandia mayoritasna mangrupa S\u00e9k\u00e9 Finn jeung aya sababaraha minoritas Sw\u00e9dia Finlandia janten basa resmina nya\u00e9ta basa Finlandia jeung Sw\u00e9dia. Basa minoritas nu s\u00e9j\u00e9n nya\u00e9ta basa Rusia jeung basa \u00c9stonia. Populasi Finlandia kalobaannana museur di wewengkon kidul nagri.\nPolitik.\nFinlandia nganggo sistem semi-pr\u00e9sid\u00e9nsial jeung parlem\u00e9n. Pr\u00e9sid\u00e9n Finlandia kagungan tanggung jawab kana kawijakan luar nagri. Upami kakawasaan \u00e9ksekutif dilaksanakeun ku kabin\u00e9tna, Valtioneuvosto atawa Statsr\u00e5det, nu diwangun ti perdana menteri jeung menteri pikeun rupa-rupa d\u00e9partem\u00e9n.\nParlem\u00e9n Finlandia, nu disebut Eduskunta atawa Riksdag, miboga anggota 200 urang jeung mangrupa otoritas l\u00e9gislatif pangluhurna di nagara \u00e9ta. Parlem\u00e9n ieu bisa ngarobih Konstitusi Finlandia jeung ng\u00e9l\u00e9han hak v\u00e9to pr\u00e9sid\u00e9n. L\u00e9gislasi bisa diusulkeun ku kabin\u00e9t atawa ti anggota Eduskunta nu dipilih pikeun opat taun kalawan r\u00e9pr\u00e9sentasi proporsional.\n\u00c9konomi.\nFinlandia mangrupa nagara industri, miboga \u00e9konomi pasar b\u00e9bas, jeung produksi per kapita kira-kira sami sareng Britania Raya, Perancis, J\u00e9rman, jeung Itali. Standar hidup di Finlandia luhur. S\u00e9ktor konci \u00e9konomi nya\u00e9ta produksi, utamina di widang t\u00e9l\u00e9komunikasi. Dagang miboga peran penting nu ampir sapertilu PDBna. Finlandia mimiti nganggo Euro dina 1 Januari 1999.\nPropinsi.\nAyeuna, Finlandia miboga 6 propinsi administratif (\"l\u00e4\u00e4ni\", jamak; \"l\u00e4\u00e4nit\"), nya\u00e9ta:\nKapuloan \u00c5land miboga tingkatan otonomi sorangan. Dumasar kana pajangjian internasional jeung hukum Finlandia, pamar\u00e9ntahan r\u00e9gional \u00c5land ngurus sababaraha masalah nu kaasup ka otoritas propinsi di Finlandia Daratan.\nPamar\u00e9ntahan lokal diorganisasi saterasna ku 432 kotamadya Finlandia. Ti 1977, euweuh b\u00e9b\u00e9daan administratif antara \"town\", kota, jeung kotamadya nu s\u00e9j\u00e9n. Salian kotamadya, Finlandia og\u00e9 kabagi kana 20 wewengkon.\nBasa.\nFinlandia miboga dua basa resmi nu utama, nya\u00e9ta basa Finlandia jeung basa Swedia. Basa resmi nu s\u00e9j\u00e9n nya\u00e9ta Suomi, basa Romani, jeung basa Isyarah Finlandia. Basa asing lian nu penting nya\u00e9ta basa Rusia jeung basa \u00c9stonia.\nBasa nu umum dipak\u00e9 nya\u00e9ta basa Finlandia (92% ti populasina) sarta basa Sw\u00e9dia (6% ti populasina). Panganggoan basa asing ayeuna nya\u00e9ta basa Inggris (63%), basa Sw\u00e9dia (41%), basa J\u00e9rman (18%), jeung basa Perancis (3%)."}
{"id": "33592", "revid": "15233", "url": "https://su.wikipedia.org/wiki?curid=33592", "title": "Kanjut Kundang (antologi sajak Sunda)", "text": "Kanjut Kundang, aslina mah ditulis mak\u00e9 ejahan heubeul Kandjut Kundang, nya\u00e9ta salah sahiji antologi prosa jeung puisi Sunda anu munggaran, dipilih sarta disusun ku Ajip Rosidi jeung Rusman Sutiasumarga.\nD\u00e9skripsi Buku.\nKanjut Kundang t\u00e9h diterbitkeun ku Balai Pustaka Jakarta dina taun 1963, ngamuat sajumlah prosa jeung puisi Sunda sabada Perang Dunya Kadua, nepi ka kira-kira taun 1959. Di jerona ngawengku 45 prosa jeung 83 puisi beunang 42 pangarang mangsa harita, ti nu pangkolotna Tjaraka (lahir 1902) nepi ka pangngorana Ajatrohaedi (lahir 1939). Ukuran buku 21 x 14 Cm, ngagunakeun keretas koran, dipapaesan 8 gambar jeung 17 vignet ku Yus Rusamsi, kandelna 483 kaca. Dina bagian \u201cBubuka\u201d Ajip Rosidi ngaj\u00e9ntr\u00e9keun kasang tukang lahirna ieu buku katut nembrakkeun maksud jeung tujuanana. Maksud diterbitkeunana ieu buku t\u00e9h aya dua, nya\u00e9ta mangrupa dokum\u00e9ntasi keur anak incu sampeureun ka hareup, dum\u00e9h sastra Sunda mangsa harita mah gelarna t\u00e9h dina majalah jeung surat kabar. Anu kaduana mah nya\u00e9ta mentingkeun aj\u00e9n inajen sastrana, sangkan jadi ugeran pikeun nangtukeun ukuran had\u00e9 gorengna karya sastra. Wangun karangan prosa anu diasupkeun kana ieu antologi t\u00e9h nya\u00e9ta carpon, panineungan, sempalan novel, jeung sempalan fragm\u00e9n carita drama, sedengkeun wangun puisi ngawengku sajak, guguritan atawa dangding, jeung prosa lirik.\nDaftar Prosa nu Dimuat.\nA.Carita Pondok\nB.Sketsa/Panineungan\nC.Sempalan Novel\nD.Sempalan Drama\nDaftar Puisi nu Dimuat.\nA.Sajak\nB.Guguritan\nC.Prosa Lirik"}
{"id": "33593", "revid": "15233", "url": "https://su.wikipedia.org/wiki?curid=33593", "title": "Wadah lauk", "text": "Jaman baheula tukang dagang lauk t\u00e9h ngawadahan laukna kana buleng, ari dagangna aya nu di pasar, aya og\u00e9 anu dagang nguriling. Anu dagang lauk nguriling biasana bulengna dua wadah bari jeung ditanggung.\nBuleng dijieunna tina anyaman awi ngan sok dibulen deui ku aspal, ngarah teu bocor, ku lantaran bari dieusi cai sangkan laukna anggerhirup. Buleng sarupa jeung tolombong, ngan ari tolombong mah jangkung, buleng mah leuwih pend\u00e9k ti tolombong bari jeung handapnamah rada m\u00e9b\u00e9r jeung masagi, mun luhurna buleud mak\u00e9 tutup. Hanjakal teu acan aya gambarna."}
{"id": "33594", "revid": "25926", "url": "https://su.wikipedia.org/wiki?curid=33594", "title": "Tomat", "text": "Tomat (\"lycopersicon esculentum\") nya\u00e9ta salah sahiji jinis sayuran anu watang jeung daunna buluan lemes. Ilaharna tomat t\u00e9h buleud, warnana h\u00e9jo, lamun asak warnana beureum, aya anu sikian aya anu henteu. Biasana dipak\u00e9 pikeun nyayur atawa didahar langsung ilaharna buah. Tomat mangrupa salah sahiji buah lokal Indon\u00e9sia anu loba kandungan vitamin C jeung \"lycopene\".\nAsal-usul sarta sumebarna.\nTomat asalna ti Amerika Selatan, mimitina buah tomat t\u00e9h kapanggih di Peru, Ekuador jeung Bolivia. Lila kalilaan tomat t\u00e9h sumebar ka Mexico jeung jadi salah sahiji sumber kadaharan suku Aztec. Lalampahan jalma-jalma ti Eropa anu daratang ka Amerika Utara jeung Amerika Selatan t\u00e9h alatan mawa \u00e9ta tomat ka Eropa. Pepelakan ieu dibudidayakeun di Spanyol jeung Italia, saencan diadopsi ku Inggris. Bukti tinulis nu munggaran ngeunaan tomat di Eropa nya\u00e9ta taun 1544. Catetan \u00e9ta t\u00e9h meunang Pietro Andrea Mattioli anu pakasabana dokter jeung ahli botani Italia. Di Prancis mah tomat t\u00e9h dingaranan apel cinta atawa pomme d\u2019amour. Dingaranan apel cinta ku sabab tomat dipercaya mampuh nyagerkeun lemah syahwat jeung ningkatkeun jumlah sperma.\nMangpaat.\nMangpaat tomat sabenerna geus ditalungtik ti baheula, saperti panalungtikan DR. John Cook Bennet ti Wiloughby University, Ohio, persisna bulan Nopember 1834. Numutkeun dokter gizi, Dr. Leane Suniar Manurung, MSc, tomat bisa dikonsumsi ku saha wa\u00e9 ku sabab tomat miboga kandungan vitamin C jeung vitamin A, anu mangpaatna pikeun ningkatkeun kekebalan awak. Numutkeun L\u00e9ane tomat anu alus pikeun dikonsumsi nya\u00e9ta, tomat anu beureum. Tomat miboga kandungan tomatine anu mangpaatna pikeun anti radang, sedengkeun kandungan karoten jeung vitamin C dina tomat mangpaatna pikeun anti oksidan pikeun ngalawan radikal b\u00e9bas. Salain ti \u00e9ta aya deui sababaraha mangpaat liana nya\u00e9ta :\nTomat nu beureum kandungan vitamin C jeung vitamin A lima kali leuwih loba dibandingkeun jeung tomat h\u00e9jo. Salain ti \u00e9ta tomat miboga kandungan beta carotene. Ku sabab kitu tomat alus pikeun dikonsumsi ku budak leutik ku lantaran alus pikeun kas\u00e9hatan panon. \n\"Lycopene\" dina tomat bisa nyingkahan karusakan s\u00e9l anu ngarojong kangker rahim, kangker prostat pikeun lalaki, kangker beuteung jeung kangker kolorektal. \nHasil panalungtikan Rowett Research Institute di Aberdeen, Skotlandia, y\u00e9n dina tomat t\u00e9h kapanggih aya \"gel\" warna kon\u00e9ng anu ngabungkus siki tomat. Ku lantaran kitu bisa nyingkahan ngabekuna getih, stroke jeung panyakit jantung. Salain ti \u00e9ta kandungan kalium jeung vitamin B anu aya dina tomat bakal ngabantu nurunkeun tekanan darah jeung kadar kol\u00e9strol. \nDahar tomat unggal po\u00e9 sacara teratur bisa ngabantu nguatkeun akar buuk, ngajadikeun buuk t\u00e9h h\u00e9rang tur kandel. \nTomat miboga vitamin K jeung kalsium anu alus pikeun nguatkeun tulang jeung huntu. \nTomat miboga kandungan uyah mineral anu loba. Uyah mineral t\u00e9h gunana pikeun ngaluarkeun ciduh. Ciduh ngandung \"enzim\" anu diperlukeun pikeun pencernaan. Mineral tina tomat bisa ningkatkeun napsu dahar sedengkeun \"enzim\" anu ka luar bisa ngalancarkeun pencernaan.\n\"Asam sitrat\" anu aya dina tomat bisa ngabersihkeun kulit.\nKandungan giji.\nBuah tomat ngandung giji tina 5-10 pers\u00e9n beurat garing euweuh caian jeung 1 pers\u00e9n kulit jeung siki. Lamun tomat digaringkeun, sakitar 50 persen tina beurat garingna anu ngawengku tina gula-gula pereduksi (utamana glukosa jeung fruktosa), sisana asam-asam organik, mineral, pigmen, vitamin, jeung lipid. Tomat bisa digolongkeun sumber vitamin C anu alus ku sabab 100 gram tomat bisa nyumponan 20 persen atawa leuwih tina kabutuhan vitamin C dina sapo\u00e9. Vitamin C gunana pikeun kesehatan huntu jeung gusi, nyageurkeun raheut, nyingkahan panyakit Scurvy (skorbut).\nSalain ti \u00e9ta, tomat t\u00e9h sumber vitamin A anu alus ku sabab 100 gram tomat bisa nyumbangkeun sakitar 10-20 persen tina kabutuhan vitamin A sapo\u00e9na. Vitamin A diperlukeun pikeun kas\u00e9hatan saperti, sistem kekebalan awak, \"pertumbuhan\", jeung reproduksi. Vitamin A jeung C dina tomat miboga peran pikeun antioksidan.\nSari buah tomat ngandung vitamin jeung mineral. Tina 100 gram jus tomat aya kalsium 7\u00a0mg, fosfor 15\u00a0mg, zat besi 0,9\u00a0mg, natrium 230\u00a0mg, jeung kalium 230\u00a0mg. Vitamin anu aya dina 100 gram sari buah tomat nya\u00e9ta vitamin A (1.050 IU), vitamin B1 (0,05\u00a0mg), vitamin B2 (0,03\u00a0mg), jeung vitamin C (16\u00a0mg.\nKandungan gizi dina 100 gram tomat nya\u00e9ta : \nJenis-Jenis.\nDi Indon\u00e9sia aya sababaraha jenis tomat, dumasar kana ukuran jeung bentuk fisikna : \nNumutkeun Saptarini (1999), jenis tomat di Indon\u00e9sia cukup loba, di antarana : \nSarat tumuwuhna.\nNalika Pan\u00e9n\nCara milih tomat.\nDi Australia biasana mak\u00e9 bungkus plastik \"polyethylen\" biasa anu bendeulan leuitk di jeronaanu eusina KMNO4. KMNO4 leuwih \u00e9f\u00e9ktif dina nyerep ethylen. Tapi balukarna harga tomat t\u00e9h jadi mahal. Sedengkeun di Indon\u00e9sia mah aya cara paling gampang, aman tur murah nya\u00e9ta tomat-tomat t\u00e9h ditendeun dina wadah tina awi anu higroskopis nepi ka bisa nyerep H2O jeung di bagian handapna dib\u00e9r\u00e9 kapur tohor atawa Ca(OH)2 pikeun ngiket CO2, sarta ditendeun di tempat anu garing jeung iuh nepi ka ethylen bisa diteken. Lamun tomat anu warnana kah\u00e9jo-h\u00e9joan ditendeun ku cara kieu bisa nahan segerna tomat salila 2 minggu."}
{"id": "33596", "revid": "25926", "url": "https://su.wikipedia.org/wiki?curid=33596", "title": "Kelenci", "text": "Kelenci nya\u00e9ta sato mamalia anu awakna leutik, tur bisa hirup di loba tempat di sakuliah dunya. Kelenci biasana hirup dina rungkun, sampalan, rawa atawa leuweung. Ciri has sato ieu nya\u00e9ta mamalia anu ceulina panjang, buntutna pondok, sarta boga huntu s\u00e9ri anu ged\u00e9 tur rada panjang. Sawatara rupa kelenci anu aya di dunya nya\u00e9ta Kelenci \u00c9ropah atawa European rabbit (\"Oryctolagus cuniculus\"), Kelenci Cottontail (\"genus Sylvilagus\"; 13 species), Kelenci Amami (\"Pentalagus furnessi\", aya di Wewengkon Amami \u014cshima Jepang).\nSajarah.\nAya bukti anu n\u00e9mbongkeun y\u00e9n kelenci Fenisia di\u00e9kspor ka Spanyol dina taun 1100 SM. Dina abad ka 12, \"conies\", atawa kelinci jaman ayeuna, dibawa ka Inggris ku Normandia. Kecap kelenci atawa kelinci dina basa Indonesia, asalna nya\u00e9ta sesebutan pikeun anak kelenci. Di Afrika sawatara abad katukang geus dimimitian ngamangpaatkeun kelenci pikeun dijadikeun ingon-ingon. Saterusna mekar ka wewengkon Mediterania kira-kira 1.000 taun katukang. Tina hasil peternakan di Mediterania \u00e9ta kelenci saterusna mimiti sumebar ka \u00c9ropah, tuluy dibawa ku bangsa \u00c9ropah ka sawatara wewengkon di dunya, kaasup ka Benua Am\u00e9rika, Ustrali sarta Asia.\nDi Indon\u00e9sia hususna di Pulo Jawa, kelenci dibawa ku urang Walanda minangka ingon-ingon kira-kira taun 1835. Saterusna dina taun 1980-an Pamar\u00e9ntah ngayakeun program budidaya kelenci pikeun dikonsumsi, sangkan bisa ngaronjatkeun giji masarakat.\nKlasifikasi.\nKelenci kira-kira asalna tina 25 spesies anu b\u00e9da, tujuh genera anu b\u00e9da, dina kulawarga \"Leporidae\". Kelenci t\u00e9h mamalia herbivora leutik anu lumpatna gancang, otot suku tukangna ged\u00e9, ceulina panjang, sarta huntu s\u00e9ri anu badag. Suku tukangna anu kuat fungsina pikeun lumpat, luncat, sarta pikeun ngali liang. Bulu kelenci rupa-rupa, aya anu bodas, hideung, kulawu, atawa coklat, tapi lolobana mah anu buluna warna bodas. Ukuran panjang kelenci og\u00e9 rupa-rupa, aya nu 30 nepi ka 60\u00a0cm. Di leuweung, kelinci ngan bisa hirup nepi ka umur sataun sedengkeun kelenci anu dipiara di imah bisa hirup nepi ka umur 8-12 taun. Ras kelinci miboga ukuran, warna jeung panjang bulu, sarta mangpaat anu b\u00e9da-b\u00e9da. Aya 72 rupa kelenci anu sumebar di sakuliah dunya, tapi aya sawatara ras anu dikembangkeun sacara komersial di nagara-nagara \u00c9ropah, Am\u00e9rika, jeung Indonesia, nya\u00e9ta:\n1. Angora\nAngora mimiti kapanggih sarta di bawa ku pelaut Inggris, saterusna di bawa ka Perancis dina taun 1723. Taun 1777]Angora sumebar di [[Jerman]]. Taun [[1920]] sumebar ka nagara-nagara [[\u00c9ropa]] beulah W\u00e9tan, [[Jepang]], [[Kanada]], sarta [[Am\u00e9rika Sarikat]]. Nepi ka kiwari [[Perancis]] jadi puseur budidaya kelinci angora pangged\u00e9na anu ngahasilkeun [[benang]] [[wol]]. Angora nu geus ged\u00e9 beuratna nepi ka 2.7\u00a0kg, boh jalu boh bikang. Buluna gancang manjangan, kira-kira 2.5\u00a0cm unggal bulanna.\n2. Lyon\nLyon t\u00e9h sabangsa Anggora [[Inggris]] ngan ceulina pondok sarta beungeutna pinuh ku bulu-bulu siga [[singa]].\n3. American Chincilla \nKelenci jenis ieu aya tilu rupa, nya\u00e9ta standar (beurat kelenci nu geus ged\u00e9 2.5\u20133\u00a0kg), besar (beurat kelenci nu geus ged\u00e9 4.5\u20135\u00a0kg), giant (beurat kelenci nu geus ged\u00e9 6\u20137\u00a0kg. Kelenci ieu dimanfaatkeun pikeun produksi [[bulu]] jeung [[daging]]. Kelinci raksasa alias \"Giant Chinchilla\" mangrupa hasil kawinan tina \"Standard Chinchilla\" jeung \"Flemish Giant\".\n4. Dutch\nRas dutch ([[Belanda]]) kakoncara di sakuliah dunya minangka [[ingon-ingon]]. Beurat kelenci nu geus ged\u00e9 boh bikang boh jalu aya kana 1.5-2,5\u00a0kg. Bikangna sakali anakan bisa nepi ka 7-8 kelenci. [[Warna]] [[bulu]]na has.\n5. English Spot\nKelenci jenis ieu [[bulu]]na warna bodas aya totol-totolan warna hideung. Ti [[tonggong]] nepi ka [[ceuli]] aya [[bulu]] anu ngabentuk garis warnana hideung. [[Beuteung]]na totol-totol hideung siga [hulu susu. Panonna dikurilingan ku bulu hideung siga anu mak\u00e9 kacamata, kitu og\u00e9 irungna dikuliling ku bulu hideung ngabentuk siga kukupu.\n6. Himalayan\nCenah ieu kelenci t\u00e9h asalna ti Cina sabab di Cina loba kapanggih kelenci jenis ieu. Bulu sukuna warna hideung, mimiti katempo nalika umurna 3-4 minggu, mimitina kon\u00e9as beuki dieu bakal beuki hideung. Saupama dikawinkeun jeung \"New Zealand White\", anak-anakna bakal siga kelenci Himalayan tapi nalika dikawinkeun jeung nu s\u00e9j\u00e9n turunanana moal aya nu siga Himalayan.\nMangpaat.\nSalian ti dijadikeun ingon-ingon, kelenci og\u00e9 miboga mangpaat pikeun kahirupan di masarakat, nya\u00e9ta:\n1. Mangpaat dagingna, pikeun ubar mengi, pikeun sumber prot\u00e9in hewani anu ngandung saeutik kolesterol, jeung bisa ngarangsang dijieunna antibodi.\n2. Mangpaat buluna, pikeun bahan j\u00e9k\u00e9t, mantel, kar\u00e9mbong, lok\u00e9t jeung bon\u00e9ka. \n3. Mangpaat taina, pikeun dijadieun gemuk jeung bahan baku nyieun biogas.\n4. Mangpaat cikiihna, pikeun gemuk kembang angkr\u00e9k jeung dijadikeun p\u00e9stisida. \n5. Mangpaat suku jeung buntutna, pikeun dijadikeun \"souvenir\"."}
{"id": "33598", "revid": "3874", "url": "https://su.wikipedia.org/wiki?curid=33598", "title": "Hongaria", "text": ""}
{"id": "33600", "revid": "6005", "url": "https://su.wikipedia.org/wiki?curid=33600", "title": "Domba garut", "text": ""}
{"id": "33605", "revid": "24422", "url": "https://su.wikipedia.org/wiki?curid=33605", "title": "Islandia", "text": "R\u00e9publik Islandia (basa Islandia: L\u00fd\u00f0veldi\u00f0 \u00cdsland) atawa Lemah \u00c9s nya\u00e9ta hiji nagara pulo di bagian kal\u00e9r Samudra Atlantik. Islandia aya kira-kira 300 kilom\u00e9ter di w\u00e9taneun Greenland jeung kira-kira 1.000 kilom\u00e9ter ti Norw\u00e9gia.\nSajarah.\nJalmi kahiji nu ngadumuk di Islandia nya\u00e9ta para pend\u00e9ta Irlandia nu datang dina awal abad ka-9. Dina panengahan abad ka-9, bangsa Viking migrasi jeung ngadumuk di Islandia. Viking kahiji nu ngadumuk di Islandia nya\u00e9ta Fl\u00f3ki Vilger\u00f0arson. Ing\u00f3lfur Arnarson, hiji pupuhu s\u00e9k\u00e9 ti Norw\u00e9gia, ngadumuk jeung nyicing di barat daya Islandia jeung ngawangun kota Reykjavik.\nKira-kira taun 930-an, para pangawasa Islandia mimiti nyerat konstitusi nagara aranjeunna. Aranjeunna naon nu dingaranan Althing, sarupa parlem\u00e9n nu kantor pusatna di kota \u00deingvellir. Islandia bisa disebut salaku nagara d\u00e9mokrasi pangkolotna nu masih aya nepi ka ayeuna.\nDina taun 985, \u00c9rik si Beureum diasingkeun ti Islandia sabab geus ma\u00e9han hiji jalma. Man\u00e9hna terus balayar ka kulon jeung manggihan Greenland. Budakna \u00c9rik, L\u00e9if \u00c9rikson, manggih Am\u00e9rika dina taun 1000 jeung m\u00e9r\u00e9 ngaran Vinland. Lalampahan \u00c9rik, L\u00e9if, jeung pangiringna dicaritakeun dina hiji saga.\nDina taun 1262, Islandia minangka bagian ti Norw\u00e9gia nepi ka taun 1814, Islandia minangka bagian ti D\u00e9nmark. Dina ahir abad ka-19, loba padumuk Islandia nu hayang merd\u00e9ka ti D\u00e9nmark. Dina taun 1918, Islandia miboga kadaulatanna, tapi raja D\u00e9nmark masih didaulat minangka raja Islandia.\nWanci J\u00e9rman ngawasaan D\u00e9nmark dina kaping 9 April 1940, Althing netepkeun y\u00e9n Islandia t\u00e9h pibanda rahayat Islandia. Tapi, maran\u00e9hna masih heunteu ngad\u00e9klarasikeun kamerd\u00e9kaan waktos \u00e9ta. Pasukan Inggris jeung engk\u00e9na Am\u00e9rika Sarikat boga inisiatif pikeun ngawasaan Islandia sangkan heunteu ditarajangan ku J\u00e9rman. Dina taun 1944, Islandia ahirnya ngad\u00e9klarasikeun kamerd\u00e9kaanna.\nSaenggeus Perang Dunya II, Islandia minangka anggota NATO, tapi heunteu jadi anggota Uni \u00c9ropa. Antara taun 1958 nepi ka 1976, aya tilu kali papas\u00e9aan paham antara Islandia jeung Inggris ngeunaan saha nu boga hak nyokot lauk kod ti cai sakurilingeun Islandia. Peperangan \u00e9ta disebut Perang Kod. euweuh korban dina perang \u00e9ta. Dina taun 1980, Vigd\u00eds Finnbogad\u00f3ttir kapilih jadi pr\u00e9sid\u00e9n. Anjeunna mangrupa pr\u00e9sid\u00e9n aw\u00e9w\u00e9 nu kahiji di Islandia.\nKota-Kota Penting.\nR\u00e9ykjavik nya\u00e9ta ibu kota Islandia jeung miboga peran penting salaku kota palabuan. Kota-kota penting nu s\u00e9j\u00e9n contona Akureyri, K\u00f3pavogur, Hafnarfj\u00f6rdhur, Keflav\u00edk, jeung Vestmannaeyjar.\nD\u00e9mografi.\nPadumuk Islandia.\nKalobaannana urang Skandinavia. Basa nu dipak\u00e9 nya\u00e9ta basa Islandia nu ampir teu robih \u00e9jaan jeung tata basana dina 1.000 taun. Urang Islandia malah tiasa maca saga kuna nu nyaritakeun ngeunaan patualangan para Viking tampa sesah nu ngaharti. Ampir sadaya urang Islandia ngagem agama Kristen aliran Lutheran.\nNami Urang Islandia.\nNami tukang teu kawanoh dina nami Islandia. Urang Islandia nggunakeun patronim, di mana digunakeun ahiran \"-son\" lamun lalaki jeung \"-d\u00f3ttir\" lamun aw\u00e9w\u00e9.\nContona, J\u00f3n Stef\u00e1nsson mibanda murangkalih lalaki nu namina \"Fjalar\". Nami ahir Fjalar san\u00e9s Stef\u00e1nsson kawas ramana, tapi \"Fjalar J\u00f3nsson\" nu hartina \"Fjalar, murangkalih lalaki ti J\u00f3n\". Perkawis nu sarua aya kana wanita. Lamun J\u00f3n Stef\u00e1nsson mibanda murangkalih aw\u00e9w\u00e9 nu namina \"Kata\", teras nami tukangna san\u00e9s Stef\u00e1nsson, tapi \"J\u00f3nsd\u00f3ttir\". Dina hal ieu, harti namina \"Kata, murangkalih aw\u00e9w\u00e9 ti J\u00f3n\".\nDina sababaraha kasu, nami tukang hiji jalma bisa og\u00e9 dicandak lain ti nami kahiji sepuhna, tapi ti nami kaduana. COntona, upami J\u00f3n t\u00e9h murangkalih lalaki ti Hj\u00e1lmar \u00d6rn Vilhj\u00e1lmsson, man\u00e9hna bisa dinamian \"J\u00f3n Hj\u00e1lmarsson\" (J\u00f3n, murangkalih lalaki ti Hj\u00e1lmar) atanapi \"J\u00f3n Arnarson\" (J\u00f3n murangkalih lalaki ti \u00d6rn). Alesanna nya\u00e9ta y\u00e9n sepuhna leuwih da\u00e9k murangkalihna dipanggil kalawan nami tengah, lain nami kahiji.\nKalobaannana nami tukang urang Islandia mawa panjenengan ramana, tapi dina kasus katangtu, panjenengan indungna nu dainggo lantaran rupa-rupa alesan. Kadang murangkalihna atawa indungna ar\u00e9k megatkeun ikatan sosial dengan si ayah. Sababaraha f\u00e9minis ngagunakeun hal ieu sabag\u00e9 hiji nyanyataan sosial. Sabagian nu lian milih ukur lantaran masalah sel\u00e9ra. Konv\u00e9nsinya tetep sarua. Fjalar, murangkalih lalakina Brynd\u00eds, bakal ngagunakeun nami lengkep \"Fjalar Brynd\u00edsarson\" nu hartina \"Fjalar, murangkalih lalaki ti Brynd\u00eds\".\nDi raloba nagara, jalma nyauran jalma nu lian nganggo nami tukangna, tapi di Islandia urang nyauran urang lian nganggo nami payunna. Contona wanci ngomongkeun ngeunaan Halld\u00f3r \u00c1sgr\u00edmsson, aranjeunna heunteu nyebutna \u00c1sgr\u00edmsson, tapi Halld\u00f3r."}
{"id": "33606", "revid": "25926", "url": "https://su.wikipedia.org/wiki?curid=33606", "title": "Fagosit", "text": "Fagosit (Yun.: \"phagein\", \"dahar\", jeung \"-cyte\", ahiran anu dina biologi nujul ka \"s\u00e9l\") nya\u00e9ta s\u00e9l getih bodas anu ngajaga awak ku cara ngahakan (fagositosis) partikel asing anu dianggap pibahyaeun, bakt\u00e9ri, jeung s\u00e9l pa\u00e9h atawa nu keur sakarat. Ieu s\u00e9l penting kacida pikeun merangan inf\u00e9ksi katut imunitasna pikeun sakab\u00e9h bangsa sato sarta geus mekar pisan dina vertebrata. Sal\u00e9ter getih manusa ngandung nepi ka genep miliar fagosit.\nIeu s\u00e9l munggaran dipikawanoh taun 1882 ku Ilya Ilyich Mechnikov nu keur nalungtik larva b\u00e9ntang laut. Pikeun papanggihanana, anjeunna dileler Hadiah Nobel widang Fisiologi atawa Kedokteran taun 1908. Lian ti bangsa sato, fagosit og\u00e9 nyampak dina sababaraha sp\u00e9si\u00e9s; amuba og\u00e9 aya nu polahna kawas fagosit makrofag, nu nuduhkeun y\u00e9n sigana fagosit mucunghul dina mangsa awal \u00e9volusi mahluk hirup.\nFagosit manusa jeung sato lianna disebut \"prof\u00e9sional\" atawa \"teu-prof\u00e9sional\" dumasar kana kamatihna nalika fagositosis. Anu prof\u00e9sional di antarana neutrofil, monosit, makrofag, s\u00e9l d\u00e9ndritik, jeung s\u00e9l mast. Anu ngab\u00e9dakeunana nya\u00e9ta aya/henteuna molekul anu katelah res\u00e9ptor dina beungeut s\u00e9lna anu bisa mikawanoh barang anu pibahyaeun, sarupaning bakt\u00e9ri anu sakuduna euweuh dina awak. Lian ti pikeun merangan inf\u00e9ksi, ieu s\u00e9l og\u00e9 penting pikeun ngajaga sangkan jaringan angger walagri ku cara miceunan s\u00e9l anu pa\u00e9h atawa sakarat ku sabab geus waktuna pa\u00e9h.\nNalika inf\u00e9ksi, sinyal kimiawi ngirut fagosit ka tempat anu katarajang kuman/patog\u00e9n. Sinyal kimiawi \u00e9ta datangna bisa ti bakt\u00e9ri langsung atawa ti fagosit lianna anu keur merangan kuman. Fagosit ojah ku cara k\u00e9motaxis. Mangsa fagosit antel jeung bakt\u00e9ri, res\u00e9ptor nu aya dina beungeutna bakal nali, anu diteruskeun ku ngasupkeun \u00e9ta bakt\u00e9ri ka jero awak fagosit. Sababaraha fagosit ma\u00e9han kuman nu geus 'diteureuy' mak\u00e9 oxidan jeung oksida nitrat. Sanggeus fagositosis, makrofag jeung s\u00e9l d\u00e9ndritik bisa aub dina pr\u00e9sentasi antig\u00e9n nalika bahan-bahan anu asalna tina bakt\u00e9ri anu dihakan dit\u00e9mbongkeun dina beungeut s\u00e9lna pikeun dipikawanoh ku s\u00e9l-s\u00e9l sistem imun lianna. Sababaraha fagosit terus indit ka kelenjar limfe pikeun n\u00e9mbongkeun \u00e9ta bahan asing ka s\u00e9l getih bodas anu disebut limfosit anu penting pisan pikeun ngawangun imunitas. Najan kitu, kuman og\u00e9 ngalaman \u00e9volusi anu bisa nyingkahan atawa ngalawan panarajang fagosit."}
{"id": "33607", "revid": "3", "url": "https://su.wikipedia.org/wiki?curid=33607", "title": "Pagosit", "text": ""}
{"id": "33608", "revid": "25926", "url": "https://su.wikipedia.org/wiki?curid=33608", "title": "Mobil", "text": "Mobil numutkeun kamus nya\u00e9ta otomobil atawa oto (automobiel, asal tina autos basa Yunani nu hartina pribadi, jeung mobilis basa Latin anu hartina bisa obah, sarupa tutumpakan nu bisa maju lantaran mak\u00e9 b\u00e9ngsin.\nKapribadian lalaki disawang tina jenis mobilna.\nJenis mobilna (a) Hammer atawa SUV resep kana tangtangan jeung alam jadi ulah miharep bisa ngabantuan ngurus budak sabab resepna tangtangan. (b) Sedan sporty Lalaki ieu miboga pamikiran anu praktis, jeung pinter, sarta miboga rasa cinta nu ged\u00e9 kana hiji hal. Dina atikanna mangrupa jalma nu pinter jeung resep kana olahraga sarta pribadi anu marahamay jeung cocog jeung sagala hal anu kahayangna. (c) Minivan ngagambarkeun lalaki anu gampang ambek sarta babarian. (d) Jeep ngagambarkeun lalaki nu mikanyaah ka kulawargana tur anu dipikacintana sabab jeep t\u00e9h mobil anu kuat anu bisa ngajagaan anu di jerona tina kahirupan . (e) [Sedan mewah] ngagambarkeun lalaki anu mikacinta kam\u00e9wahan dina hirupna, kaasup jalma nu sarakah sabab ngarasa teu sugema wa\u00e9 teu malire ka sisi jeung kahirupan nu s\u00e9j\u00e9nna da ari jelema mah mahluk sosial teu bisa hirup mun euweuh bantuan ti nu s\u00e9j\u00e9n jadi kurang sosialis \nAngkutan mobil.\nSateuacan ngangkut angkutan \u00e9ta, payunna kedah mariksa alat-alatna, pariksa nomer-VIN tina mobil.\nKontes mobil.\nKontes mobil teras treuk \"mobil taun\", mimiti Eropa, teras Jepang sareng Am\u00e9rika Kal\u00e9r, og\u00e9 mobil sareng mobil trak dunya sareng internasional, di mana mobil tina kelas anu b\u00e9da, produs\u00e9n sareng nagara saling menang, janten seueur dipikanyaho."}
{"id": "33609", "revid": "172", "url": "https://su.wikipedia.org/wiki?curid=33609", "title": "Sado", "text": "Sado atawa ker\u00e9t\u00e9k nya\u00e9ta ngaran tutumpakan atawa kandaraan anu majuna ngagunakeun kuda, gilindingna dua, panumpangna sok patonggong-tonggong atawa pahareup-hareup sarta dibawana ku kusir.\nKaayaan Sado.\nKaayaan sado jaman beheula b\u00e9da jeung jaman kiwari, baheula anu nyiptakeun sado atawa d\u00e9lman nya\u00e9ta deel. "}
{"id": "33610", "revid": "3", "url": "https://su.wikipedia.org/wiki?curid=33610", "title": "Sapeda", "text": ""}
{"id": "33612", "revid": "9627", "url": "https://su.wikipedia.org/wiki?curid=33612", "title": "Gigantisme pulo", "text": "Gigantisme pulo mangrupa f\u00e9nomena biologi basa ukuran sasatoan nu kaisolasi di hiji pulo na\u00e9k. F\u00e9nomena ieu mangrupa wangun s\u00e9l\u00e9ksi alam nu hartina ukuran nu leuwih ged\u00e9 nyadiakeun kaunggulan kasalametan (hukum Bergmann)."}
{"id": "33614", "revid": "25926", "url": "https://su.wikipedia.org/wiki?curid=33614", "title": "Dialog M\u00e9dit\u00e9rania", "text": "Dialog M\u00e9dit\u00e9rania nya\u00e9ta forum kooperasi antara NATO jeung tujuh nagara M\u00e9dit\u00e9rania. Tujuan utama ti Dialog M\u00e9dit\u00e9rania nya\u00e9ta \"to create good relations and better mutual understanding and confidence throughout the region, promoting regional security and stability and explaining NATO's policies and goals\". (Pikeun nyieun hubungan nu had\u00e9 jeung kasakahartian jeung konfid\u00e9nsi sapanjuru wewengkon, ningkatkeun kaamanan r\u00e9gional jeung stabilitas jeung nerangkeun tujuan jeung aturan NATO)\nNagara nu mangrupa bagian ti Dialog M\u00e9dit\u00e9rania nya\u00e9ta:"}
{"id": "33615", "revid": "15233", "url": "https://su.wikipedia.org/wiki?curid=33615", "title": "Grand Prix F1 Australia 1996", "text": "Grand Prix Australia 1996 mangrupa balapan F1 pamuka usum 1996 nu diayakeun di sirkuit Melbourne, Australia kaping 10 Maret 1996."}
{"id": "33616", "revid": "25926", "url": "https://su.wikipedia.org/wiki?curid=33616", "title": "Bentley", "text": "Bentley Motors Limited mangrupa panyieun mobil m\u00e9wah jeung mobil sports ged\u00e9 nu basisna di Britania. Bentley Motors diwangun di Inggris dina 18 Januari 1919 ku Walter Owen Bentley (1888-1971), dikenal kalawan W.O. Bentley atanapi ukur \"W.O.\"\nPausahaan ieu aya di Cricklewood, kal\u00e9reun London, jeung kawanoh kalawan kameunangan opat kali tumurut dina Balap mobil 24 jam Le Mans (\"24 heures du Mans\") ti 1927-1930. D\u00e9pr\u00e9si Ageung ngancurkeun pam\u00e9ntaan pikeun mobil mahal pausahaan ieu, jeung dijual ka Rolls-Royce dina 1931.\nDina taun 1998, m\u00e9rk ieu dibeuli ku Volkswagen Group kalawan harga 430 juta poundsterling."}
{"id": "33617", "revid": "15233", "url": "https://su.wikipedia.org/wiki?curid=33617", "title": "Tougher Than Leather (album Willie Nelson)", "text": "Tougher Than L\u00e9ather nya\u00e9ta album panembang country, Willie Nelson. Album ieu dirilis dina taun 1983."}
{"id": "33625", "revid": "3874", "url": "https://su.wikipedia.org/wiki?curid=33625", "title": "Tougher Than Leader (album Willie Nelson)", "text": ""}
{"id": "33626", "revid": "25926", "url": "https://su.wikipedia.org/wiki?curid=33626", "title": "S\u00e9k\u00e9 Seri", "text": "S\u00e9k\u00e9 Seri (Basa Seri: \"comc\u00e1ac\") mangrupa padumuk asli di Sonora, M\u00e9ksiko.\nPambagian.\nS\u00e9k\u00e9 Seri baheulana dibagi kana genep sub-s\u00e9k\u00e9 nya\u00e9ta:\nTilu ti sub-s\u00e9k\u00e9 ieu dibagi deui, hubungan di antara sub-s\u00e9k\u00e9 ieu teu had\u00e9 wa\u00e9 jeung kadang aya papas\u00e9aan.\nSaenggeus jumlah para Urang Seri ngirang, ku lantaran konflik jeung pamar\u00e9ntahan M\u00e9ksiko jeung Tohono O'odham sarta ayana \u00e9pid\u00e9mi kuris, urang-urang Seri nu nyisa ngagabung kana hiji s\u00e9k\u00e9."}
{"id": "33627", "revid": "25926", "url": "https://su.wikipedia.org/wiki?curid=33627", "title": "YUI", "text": "Yui Yoshioka ditulis (YUI) (gumelar di Fukuoka, 26 Maret 1987, umur 24 taun) nya\u00e9ta penyanyi aw\u00e9w\u00e9 jeung musisi ti Jepang. YUI nyanyi sabari ngagitar, dua laguna \"LIFE\" jeung \"Rolling Star\" jadi lagu s\u00e9ri ka-5 dina anim\u00e9 \"Bleach\".\nBiografi.\nYUI lahir di Fukuoka, Jepang. Anjeunna diurus jeung diged\u00e9keun ku indungna, ku sabab bapana ninggalkeun YUI nalika umur 3 taun. YUI miboga cita-cita hayang jadi penyanyi nalika SD. YUI leutik digambarkeun jelma nu \u00e9raan, anjeunna osok ulin sorangan di gunung, di walungan, di laut, jeung di sawah. YUI ngamimitian nulis lagu basa sakola di SMA, anjeuna nulis lagu pikeun nga\u00e9kspr\u00e9sikeun kaayaan dirina sorangan. Nalika SMA, YUI sakola sabari gaw\u00e9 di restoran Cina pikeun mantuan mayar sakola, ku sabab \u00e9ta anjeuna teu boga waktu pikeun ngudag cita-citana dina widang musik. Conto, antara musik, sakola, jeung gaw\u00e9, anjeuna ngan boga waktu hiji atawa dua jam pikeun sar\u00e9, nu ahirna anjeuna gering. Di rumah sakit, anjeunna mikir y\u00e9n sakola jeung musik teu bisa hirup babarengan.\nSabada kaluar ti rumah sakit, anjeuna meunang kasempetan pikeun tampil nyanyi di jalan. YUI ngungkapkeun kahayangna pikeun ngudag cita-citana di widang musik, anu ahirna milu gabung jeung band Bianco nero dina kons\u00e9r pamungkasna. Bianco nero nitah YUI sangkan nuluy keun sakola ka sakola musik, ahirna YUI kaluar ti SMA, tuluy ngawitan diajar ngulinkeun gitar jeung nulis lagu di \"Juku\" (sakola musik) di da\u00e9rah Fukuoka. Sabada \u00e9ta, anjeuna ngamimitian nyanyi sorangan di jalan di da\u00e9rah Stasion T\u00e9njin, Fukuoka, pikeun ngaleungitkeun rasa \u00e9rana.\nAwal Karir.\nSasih Maret 2004, YUI milu audisi \"SD Audition\" anu baris diayakeun ku Sony Music Japan. Tina 20,000 pamilon, ngan ukur 10 urang anu ny\u00e9sa kaasup YUI. Yui diuk sila tuluy nyanyi sabari ngagitar. Lagu nu dinyanyikeun basa \u00e9ta saloba 3 lagu, \"Why me\", \"It's Happy Line\", jeung \"I know\". Dina aturan audisi, pamilon ukur bisa nyanyikeun 2 lagu, tapi juri masihan nilai leuwih ka YUI. Sabada audisi, seueur parusahaan r\u00e9kaman anu ngarebutkeun YUI pikeun di kontrak.\n\"From Me to You\" (2005-2006).\nNalika YUI pindah ka Tokyo, YUI nulis hiji lagu pikeun penghargaan ka Fukuoka anu judulna \"Feel My Soul\" anu awalna direncanakeun r\u00e9k dikaluarkeun dina lab\u00e9l indi, tapi produser Fuji TV Mr. Yamaguchi meunang inspirasi tina sorana YUI, nu ahirna \u00e9ta lagu di pak\u00e9 dina drama \"Fukigen na Gene\" sa acan ngaluarkeun singel kahiji na.\nKaping 23 Februari 2006 YUI ngaluarkeun single kahijina \"Feel My Soul\" anu laku 100,000 \u00e9ksemplar jeung asup kana peringkat ka-8 dina nominasi Oricon dina minggu kahiji. 3 single salajengna \"Tomorrow's way\" (tema lagu film \"Hinokio\"), \"Life' (lagu panutup anime \"Bleach\"), jeung \"TOKYO\" henteu sasuks\u00e9s \"Feel My Soul\", ukur cukup suks\u00e9s dina perbandingan.\nSabada ngaluarkeun 4 single, YUI ahirna ngaluarkeun album kahiji anu judulna \"From Me to You\", anu suks\u00e9s kajual leuwih ti 200,000 \u00e9ksemplar.\n\"Can't Buy My Love\" (2006-2007).\nTaun 2006 YUI ngamimitian ma\u00e9n film anu judulna \"A Song to the Sun\" (Taiyou no uta, \u30bf\u30a4\u30e8\u30a6\u306e\u3046\u305f), anu ditontonkeun kaping 17 Juni 2006 di Festifal Film Cannes 2006. YUI datang ka Japan Academy Prize jeung meunangkeun penghargaan artis pendatang terbaik pikeun film \"Song of the Sun\" Sa acan ngaluarkeun film \u00e9ta, YUI ngaluarkeun single ka-5 \"Good-bye Days\" anu husus ditulis pikeun film \u00e9ta, anu laku leuwih ti 200,000 \u00e9ksemplar.\nSingle nu salajengna, \"I Remember Yui\" sukses ku sabab popularitasna tina lagu \"Good-bye Days\". Single ka-7 YUI \"Rolling Star\" kapilih jadi bubuka s\u00e9ri ka-5 anim\u00e9 \"Bleach\", single ka-8 \"Cherry\" ditampilkeun dina ngapromosikeun \"KDDI Listen Mobile Service\".\nYUI ngaluarkeun Album ka-2 \"Can't Buy My Love\" kaping 4 April 2007, album ieu cicing di peringkat ka-1 salila 2 minggu dina nominasi Oricon. Album ieu laku leuwih ti 680,000 \u00e9ksemplar.\n\"I Loved Yesterday\" (2007-2008).\nYUI ngaluarkeun single ka-9 na \"My Generation/Understand\" kaping 13 Juni 2007, \"My Generation\" kapilih jadi lagu pamungkas drama \"Seito Shokun!\", sedengkeun \"Understand\" kapilih jadi t\u00e9ma lagu film \"Dog in a Sidecar\"(\u30b5\u30a4\u30c9\u30ab\u30fc\u306b\u72ac). Single ieu ngadiukan peringkat kahiji dina nominasi mingguan Oricon.\nSingle ka-10 na, \"Love &amp; Truth\" kaluar kaping 26 S\u00e9pt\u00e9mber 2007, ieu lagu dijadikeun t\u00e9ma dina film \"Closed Note\"(\u30af\u30ed\u30fc\u30ba\u30c9\u30fb\u30ce\u30fc\u30c8). DVD kons\u00e9r mimiti anjeuna \"Thank You My Teens\" di rilis kaping 14 November 2007, anu eusina cuplikan tina kons\u00e9r kaduana. Kaping 19 November 2007, YUI ngayakeun kons\u00e9r kahijina di Nippon Budokan, anu langsung s\u00e9\u00e9p kajual.\nYUI ngawitan taun 2008 ku single ka-11, \"Namidairo\" anu di rilis kaping 27 Februari 2008. Saminggu sabada di rilisna single ka-11, YUI ngapromosikeun lagu anyarna \"Laugh Away\", anu ahirna di rilis kaping 10 Maret 2008.\nAlbum ka-3 na di rilis kaping 9 April 2008, anu judulna \"I Loved Yesterday\", album ieu cicing dina peringkat kahiji nominasi Oricon jeung kajual 400,000 \u00e9ksemplar.\n\"My Short Stories/Holiday in the Sun\" (2008-2010).\nKaping 2 Juli 2008, YUI ngarilis \"Summer Song\", sakali deui laguna cicing di peringkat kahiji dina nominasi mingguan Oricon. \"Summer Song\" kajual 83,440 \u00e9ksemplar dina saminggu, anu ngajadikeun \"Summer Song\" peringkat ka-2 dina panjualan minggu kahiji sabada \"Love &amp; Truth\".\nYUI ngariis album kompilasi anu judulna, \"My Short Stories\" kaping 12 Nov\u00e9mber 2008 anu cicing di peringkat kahiji dina Oricon. Dina \"YUI Diary\" nu aya di website na, kaping 29 Agustus 2008, YUI nulis y\u00e9n anjeunna r\u00e9k istirahat sabada ngaluarkeun album kompilasina, ku kituna YUI bisa kons\u00e9ntrasi pikeun nyieun rencana taun hareup. Salila istirahat, YUI nulis lagu \"I Do It\" jeung grup band aw\u00e9w\u00e9 ti Okinawa (Stereopony), anu dirilis kaping 22 April 2009 jadi single ka-3 na Ster\u00e9opony.\nYUI ngab\u00e9warakeun y\u00e9n anjeunna aktif deui, sabada istirahat salila 5 sasih dina situs resmina, ku kituna YUI ngarayakeun aktifna deui dina widang musik ku cara ngrilis single anyar anu judulna\"Again\" anu dirilis kaping 3 Juni 2009, ieu lagu langsung dipilih pikeun lagu s\u00e9ri mimiti anim\u00e9\" Fullmetal Alchemist Brotherhood\".\nDina situsna YUI-net.com ngab\u00e9warakeun rilisna single \"It's All Too Much/Never Say Die\" kaping 27 Juli 2009. Single \u00e9ta dirilis kaping 7 Oktober 2009, ieu single kajual 75,000 \u00e9ksemplar dina waktu saminggu. YUI ngarilis single \"Gloria\" kaping 20 Januari 2010 anu laku 80,000 \u00e9ksemplar. Single salajengna \"To Mother\" dirilis kaping 2 Juni 2010.\nKaping 14 Juli 2010 YUI ngarilis album ka-4 na anu judulna \"Holiday in the Sun\" anu eusina lima single, ti single \"Summer Song\" nepi ka \"To Mother\". Ieu jadi album anu ka-4 anu langsung ka puncak tangga lagu Oricon, anu ahirna kajual leuwih ti 300,000 \u00e9ksemplar, og\u00e9 meunang s\u00e9rtifikat Platinum.\n\"How Crazy Your Love\" (2010-ayeuna).\nSingle \"Rain\" di rilis kaping 24 Nov\u00e9mber 2010. Terus, YUI ngarilis single \"It's My Life/Your Heaven\" 26 Januari 2011. Single salajengna nya\u00e9ta \"Hello (Paradise Kiss)\", anu di rilis kaping 1 Juni 2011. Dua lagu dina single ieu dijadikeun lagu bubuka jeung pamungkas film \"Paradise Kiss\". Kaping 16 Juni 2011, YUI ngayakeun kons\u00e9r mimitina di luar Jepang, nya\u00e9ta di Hong Kong anu dilalajoan ku 14,000 jelma.\nSingle anu pang anyarna nya\u00e9ta \"Green a.Live\" anu dirilis kaping 5 Oktober 2011.. Kaping 20 S\u00e9pt\u00e9mber 2011, YUI ngab\u00e9warakeun dina situsna, y\u00e9n YUI baris ngayakeun tur anu ka-5 anu judulna \"How Crazy Your Love\". Salian baris ngayakeun tur ka-5, YUI og\u00e9 r\u00e9k ngaluarkeun album anyar anu judulna \"How Crazy Your Love\" kaping 2 November 2011."}
{"id": "33630", "revid": "21463", "url": "https://su.wikipedia.org/wiki?curid=33630", "title": "Utuy Tatang Sontani", "text": "Utuy T Sontani, ngaran lengkepna mah Utuy Tatang Sontani. Pangarang carita pondok, roman jeung utamana carita-carita drama, boh dina basa Sunda, boh dina basa Indon\u00e9sia. Lahir di Cianjur Jawa Barat tanggal 31 Mei 1920. Maot tur dimakamkeun sacara Islam di Moskow, Rusia 17 September 1979.\nBiografina.\nSabada tamat Taman Muda Taman Siswa di Cianjur, tuluy neruskeun sakolana ka Taman Dewasa (SMP) di Bandung, tapi ngan kuat sababaraha bulan da kolotna kaburu bangkrut usahana atuh balik deui ka Cianjur. Waktu indung bapana pipirakan, Utuy milu ka indungna pindah tuluy nganjrek di Bandung. Sanggeusna namatkeun Taman Dewasa di Bandung, tuluy digaw\u00e9 di sababaraha kantor, antarana di \"Regentschapswerken\" Bandung. Ti dinya digawe di RRI [Tasikmalaya] salila revolusi nepika Agresi Militer kahiji. Geus kitu asup deui digawe di Balai Pustaka jadi redaktur (1948), terus dipindahkeun ka Bagian Naskah dan Majalah Jawatan Pendidikan Masyarakat. Ti dinya pindah deui ka Jawatan Kebudayaan Seksi Basa Sunda (1958), jeung Lembaga Bahasa dan Kesusastraan Indon\u00e9sia. Geus nyorang ka luar negri taun 1957 ka Tiongkok, taun 1958 ka Rusia, jeung taun 1961 ka Jepang. Lantaran keur waktu sakola di Bandung k\u00e9n\u00e9h man\u00e9hna geus resep kana tulas tulis, nya harita neruskeun deui karesep nulisna, lantaran waktu di Bandung harita bapana langganan surat kabar \"Sinar Pasundan\". Mimitina nulis dina basa Sunda, antarana roman nu judulna \"Tambera\" (1943) jeung \"Mahala Bapa\" (1943). Carita nyambung \"Mahala Bapa\" dimuatkeun dina surat kabar \"Sinar Pasundan\", ari carita nyambung \"Tambera\" dimuat dina surat kabar Sipatahunan. Waktu Jepang ngeprik sakumna urang Indon\u00e9sia sangkan ngagunakeun basa Indon\u00e9sia bae,nya mimiti Utuy t\u00e9h nulis dina basa Indon\u00e9sia. Ilubiung kana pintonan-pintonan sandiwara, malah tuluyna mah nulis sandiwara. Dina taun 1957, Utuy milu ancrub ilubiung dina Badan Pangulik Budaya (BPB)Kiwari, tapi lataran taun 1959 jadi anggota Lekra, ahirna dipecat ku pangurus BPB Kiwari. Dina taun 1960-an, anu mimitina mah ngarasa mangmang rek narima tawaran jadi pangurus Lekra teh, ahirna panceg asup Lekra sarta aktif jadi pangurus sabada dipecat ku BPB Kiwari. Sabada aktif di Lekra, Utuy r\u00e9a nulis ulikan anu sifatna agitatif,n\u00e9ori jeung nepikeun ceramah-ceramah ngeunaan kasusastran Sunda. Ceramahna ngeunaan kasusastraan Sunda dijudulan \"Sastra Sunda Sebagai Jurubicara Dua Kebudayaan\", minangka sawangan anyar tina karangan sam\u00e9m\u00e9hna anu kungsi dimuat dina majalah, nya\u00e9ta \"Nyawang Sastra Sunda Saliwatan\" (1956-1958). Lian ti eta, og\u00e9 nulis drama agitatif \"Si Sapar\" (1964) jeung \"Si Kampeng\" (1964). Memeh ngabeledug kajadian Gestapu, Utuy indit ka RRC pikeun titirah jeung diubar,lantaran keuna ku panyakit lever, tapi terus teu bisa balik deui. Ti RRC tuluy kakaburan ka Moskow, anu satuluyna di \u00e9ta nagara ngajar basa jeung sastra Indon\u00e9sia di Institut Bahasa dan Kesusastraan Timur tug nepi ka maotna, dina taun 1979.\nKarya-Karyana.\nJudul sandiwarana nya\u00e9ta: \nNepi ka kiwari dianggap pangarang drama Indon\u00e9sia anu pangkuatna. Drama karanganana nya\u00e9ta \"Awal dan Mira\", dileler \"Hadiah Sastra Nasional BMKN\" 1953, ari drama s\u00e9j\u00e9nna nya\u00e9ta \"Saat yang Genting\" (1958) dileler \"Hadiah Sastra Nasional BMKN\" 1957/1958. Bisa jadi ku lantaran baheulana ngamimitian karier sastrana ku nulis dina basa Sunda, katineungna ged\u00e9 kana tulas tulis dina basa Sunda. Dina sastra Sunda, karya-karya Utuy di antarana dimuat dina majalah Kiwari, Kalawarta LBSS, Mangl\u00e9, Medan Bahasa Basa Sunda, Sunda jeung Warga jeung dina koran Sipatahoenan. Utuy nulis carita pondok, drama, esey, jeung sajak. Eseyna ngeunaan kakayaan batin Ki Sunda, mangrupa hasil ulikan ngeunaan Sangkuriang jeung Si Kabayan, kaitung hasil pamikiran-pamikiran anu orisinil jeung anyar. Ari tulisanana ngeunaan Haji Hasan Mustapa, salah saurang bujangga Sunda, nembongkeun kakagum kana individualisme \u00e9ta bujangga anu sadar kana kakuatan pribadina sorangan. Lantaran ged\u00e9 katineungna kana basa Sunda, sarta can ngarasa sugema nulis dina basa Indon\u00e9sia, sawatara karyana anu ditulis dina basa Indon\u00e9sia satuluyna ditulis deui dina basa Sunda, upamana carita pondok anu dimuat dina kumpulan \"Orang-orang Sial\" , tarjamahan basa Sundana dimuat dina majalah Sunda.\"Sang Kuriang\" terbitan Balai Pustaka,anu asalna ditulis dina basa Indon\u00e9sia sarta sam\u00e9m\u00e9hna kungsi dimuat dina majalah \"Seni\" (1955) ditarjamahkeun kana basa Sunda tuluy dimuat dina koran Sipatahoenan (1961) sarta terus diterbitkeun ku Bhratara (1962)."}
{"id": "33632", "revid": "25926", "url": "https://su.wikipedia.org/wiki?curid=33632", "title": "Tangkal kalapa", "text": "Tangkal kalapa anu disebut og\u00e9 tangkal nyiur biasana tumuwuh dina wewengkon sisi basisir. Pohara loba mangpaat anu bisa urang menangkeun tina tangkal kalapa. Mimiti ti watang, daun sarta buahna, kab\u00e9h bisa dimangpaatkeun. Meureun alatan mangpaatna pohara loba, tangkal kalapa dijadikeun logo \"Praja Ngora Karana\" (Pramuka) di Indon\u00e9sia. Dina klasifikasi tumbuhan, tangkal kalapa kaasup dina genus: cocos sarta species: nucifera.\nBagian jeung Mangpaat Tangkal Kalapa:\n1. Bagian-bagian Kalapa\n- Buah kalapa\nBuah kalapa diwangun ti kulit luar, sabut, batok, kulit daging (testa), daging buah, cai kalapa sarta lembaga.\n- Kulit luar\nKulit luar mangrupa lapisan ipis (0,14\u00a0mm) anu miboga permukaan anu licin jeung kelir variatif ti h\u00e9jo, kon\u00e9ng nepi ka oranyeu, gumantung asakna buah. Lamun euweuh goresan sarta robek, kulit luar kedap cai.\n- Sabut kalapa\nSabut kalapa mangrupa bagian anu cukup badag ti buah kalapa, nya\u00e9ta 35 % ti beurat sakab\u00e9h buah. Sabut kalapa diwangun ti serat sarta gabus anu nyambungkeun hiji serat kalayan serat s\u00e9j\u00e9nna. Serat nya\u00e9ta bagian anu berharga ti sabut. Saban butir kalapa ngandung serat 525 gram (75 % ti sabut), sarta gabus 175 gram (25 % ti sabut).\n- Batok\nBatok mangrupa lapisan teuas anu diwangun ti lignin, selulosa, metoksil sarta sagala rupa mineral. Kandungan bahan-bahan kasebut rupa-rupa luyu kalayan jenis kalapana. Struktur anu teuas disebabkan ku silikat (SiO2) anu cukup luhur kadarnya dina batok. Beurat batok kira-kira 15~19 % ti beurat sakab\u00e9h buah kalapa.\n- Kulit daging buah.\nKulit daging buah nya\u00e9ta lapisan ipis coklat dina bagian luar daging buah.\n- Daging buah.\nDaging buah mangrupa lapisan kandel (8~15\u00a0mm) boga warna bodas. Bagian ieu ngandung sagala rupa zat giji. Kandungan zat giji kasebut rupa-rupa luyu jeung tingkat kematangan buah. Daging buah kolot mangrupa bahan asal minyak nabati (kandungan minyak 35 %).\n- Cai kalapa.\nCai kalapa ngandung saeutik karbohidrat, protein, lemaksarta sawatara mineral. Kandungan zat giji ieu gumantung ka umur buah. Cai kalapa bisa dipak\u00e9 minangka m\u00e9dia pertumbuhan mikroba, contona Acetobacter xylinum pikeun produksi nata de coco.\n2. Mangpaat Tangkal Kalapa:\nAya sawatara komoditi anu bisa ditampa ti tangkal kalapa, nya\u00e9ta watang, daun, nira sarta bagian-bagian.\nWatang kalapa kolot bisa dijadikeun bahan wangunan, mebel, jembatan darurat, carangka parahu sarta kai beuleum. Batang anu bener-bener kolot sarta garing pohara tahan ka sengatan rinyuh. Kai ti tangkal kalapa anu dijadikeun m\u00e9bel bisa diserut nepi ka permukaanna licin kalayan t\u00e9kstur anu metot\nDaun kalapa mindeng dipak\u00e9 pikeun hiasan atawa janur, sarang ketupat sarta og\u00e9 hateup imah. Tulang daun atawa lidina dijadikeun barang anyaman, sapu lidi sarta tusuk daging (sat\u00e9).\nNira nya\u00e9ta cairan anu ditampa ti tumbuhan anu ngandung gula dina konsentrasi 7,5 nepi ka 20,0 %. Nira kalapa ditampa kalayan motong kembang aw\u00e9we anu tacan asak, ti tungtung urut potongan baris nyakclakan cairan nira anu ngandung gula. Nira bisa dipanaskan pikeun menguapkan caina ku kituna konsentrasi gula ngaronjat jeung kentel. Lamun ditiiskeun, cairan ieu baris t\u00e9as anu disebut gula kalapa. Nira og\u00e9 bisa dijieun minangka inuman hampang.\nLoba ti bagian buah mangrupa bahan anu m\u00e9r\u00e9 mangpaat. Sabut kalapa anu geus dipiceun gabusnya mangrupa serat alami anu berharga mahal pikeun pelapis jok sarta korsi, sarta pikeun karajinan tali.\nBatok kalapa bisa dibeuleum langsung minangka kai beuleum, atawa dikokolakeun jadi areng. Areng batok kalapa bisa dipak\u00e9 minangka kai beuleum dawam atawa dikokolakeun jadi areng aktip anu diperlukeun ku sagala rupa industri olahan.\nDaging kalapa mangrupa bagian anu pang penting ti komoditi asal tangkal kalapa. Daging kalapa anu cukup kolot, dikokolakeun jadi kalapa parud, santan, kopra, sarta minyak gor\u00e9ng. Keur daging kalapa ngora bisa dijadikeun campuran inuman cocktail sarta dijadikeun selai.\nCai kalapa bisa dimangpaatkeun minangka bahan olahan k\u00e9cap sarta minangka m\u00e9dia dina ferm\u00e9ntasi nata de coco.\nAkar kalapa bisa dimangpaatkeun minangka kai beuleum sarta og\u00e9 bisa dipak\u00e9 minangka bahan baku pikeun nyieun karajinan.\nSerabut kalapa bisa dimangpaatkeun pikeun nyieun tali sarta sapu.\nJenis-jenis Kalapa.\nkalapa jantong nya\u00e9ta jenis-jenis kalapa anu aya di Malaysia. Bentukna anu saeutik lonjong henteu kawas kalapa-kalapa anu s\u00e9j\u00e9n."}
{"id": "33635", "revid": "9627", "url": "https://su.wikipedia.org/wiki?curid=33635", "title": "Album live", "text": "Album live mangrupa hiji album musik nu direkam langsung tina hiji artis di panggung atawa kons\u00e9r. Album live bisa direkam dina hiji kons\u00e9r tunggal atawa gabungan ti sababaraha kons\u00e9r. Rupa album ieu b\u00e9da pisan jeung kalobaannana album nu direkam dina studio. Dina album live biasana sok aya kekeprokan jeung rupa-rupa sora panongton basa konser keur lumangsung. Album live biasana dirilis dina wangun VCD atawa DVD."}
{"id": "33636", "revid": "25926", "url": "https://su.wikipedia.org/wiki?curid=33636", "title": "Lais", "text": "Lais nya\u00e9ta kasenian anu mintonkeun kamon\u00e9san. Ari kamon\u00e9sanana deukeut-deukeut kana akrobat. Ieu kasenian t\u00e9h mangrupa salah sahiji pintonan rakyat di Jawa Barat anu mirip \"acrobat\". Pintonan anu aya di masarakat Sunda tradisional tara leupas tina kapercayaan masarakat di sabudeureunana, y\u00e9n akrobatik anu dipintonkeun ku pama\u00e9n-pama\u00e9n lais t\u00e9h dipercaya aya bantuan mahluk goib. Kasenian ieu t\u00e9h geus kasohor di luar Jawa Barat saperti Jawa Tengah, Jawa Timur, jeung Sumatra. Salah sahiji grup kasenian lais anu masih k\u00e9n\u00e9h aya nya\u00e9ta di D\u00e9sa Sayang, Kacamatan Cibatu, Garut.\nSajarah.\nKasenian Lais dicokot tina ngaran salah saurang anu kacida jago dina na\u00e9k tangkal kalapa, katelah ngarana Laisan, anu sapopo\u00e9na disebut Pak Lais. Kasenian Lais mangrupa kasenian tradisional anu mintonkeun ka parigelan pama\u00e9nna. Kasenian ieu jiga akrobat anu sok ditampilkeun dina acara sirkus. Cara Pak Lais na\u00e9k tangkal kalapa t\u00e9h b\u00e9da ku nu sok dawam dilakukeun ilaharna jelema na\u00e9k tatangkalan, man\u00e9hna cukup sakali t\u00e9r\u00e9k\u00e9l geus bisa ngala kalapa dina sababaraha tangkal. Lila kalilaan kasenian Lais t\u00e9h jadi hiji pintonan anu matak ngahibur, ku sabab sakur jelema nu lalajo bisa dijieun deg-degan ku lantaran pama\u00e9n lais mintonkeun gerakan anu mangpaurkeun. Sabada dipikawanoh ku masarakat, \u00e9ta kasenian sok diondang keur hiburan. Lais geus kawentar ti jaman Penjajah Walanda. Perenahna t\u00e9h di Kampung Nangka Pait, Kacamatan Sukawening. Upamana dina hajatan nyunatan atawa kawinan. Malah antukna mah lais t\u00e9h henteu ngan kakoncara di Garut wungkul, tapi nyebar ka wewengkon-wewengkon s\u00e9j\u00e9nna. Sasakali mah dipa\u00e9nkeun dina acara kagiatan-kagiatan di luar \u00e9ta saperti acara-acara kanagaraan.\nPintonan.\nDina prak-prakanana pintonan Lais t\u00e9h nyadiakeun dua leunjeur awi gombong diceuceubkeun dina taneuh tuluy masangkeun tali tambang dina unggal juru awi. Tali tambang t\u00e9h ditalikeun kana dua juru awi anu geus di tancebkeun, tuluy tatabeuhan dipa\u00e9nkeun nandakeun \u00e9ta pintonan t\u00e9h r\u00e9k dimimitian. Tukang lais gugulawingan dina tali nu ditalikeun kana dua tangkal awi. Awi nu dipak\u00e9 biasana awi bitung nu badag atawa gombong. Dina mintonkeun Lais biasana diadumaniskeun jeung seni kawedukan (jiga debus) og\u00e9 aya bodorna. Nalika pintonan r\u00e9k dimimitian, dukun (pawang) lais t\u00e9h tatahar pikeun ngayakeun upacara, nya\u00e9ta nataharkeun sasaj\u00e9n. Bari dipirig ku tatabeuhan, mimiti menyan t\u00e9h dibeuleum bari macakeun mantra-mantra. Upacara ieu t\u00e9h miboga tujuan nya\u00e9ta sangkan pama\u00e9n lais dib\u00e9r\u00e9 kakuatan, lincah jeung parigel tur salamet salila lumangsungna pintonan. Baju anu dipak\u00e9 ku pama\u00e9n t\u00e9h baju aw\u00e9w\u00e9 nya\u00e9ta kabaya. \nPintonana t\u00e9h biasana sapo\u00e9 atawa satengah po\u00e9, gumantung ka nu ngondangna. Waditra anu dipak\u00e9 pikeun ngirig nu ngalais t\u00e9h nya\u00e9ta kendang penca, dogdog jeung calung. Pama\u00e9n lais t\u00e9h di antarana lalaki 6 urang, nya\u00e9ta hiji pama\u00e9n laisna, hiji pawang (dukun), s\u00e9sana para nayaga.\nPintonan lais biasana di tempat anu terbuka saperti alun-alun atawa lapangan anu legana antara 10-15 m\u00e9ter antara tihang awi hiji ka awi nu hiji deui. Pintonan ieu lain bagian tina upacara jadi bisa di tanggap iraha wa\u00e9. Pama\u00e9n lais t\u00e9h biasana turun tumurun. Sam\u00e9m\u00e9h na\u00e9k ka luhur awi, nu ngalais t\u00e9h ngobrol heula jeung dukun anu sacara teu langsung ditujukeun kanu ningali.\nPaguneman na t\u00e9h saperti kieu: \nPawang : \u201cRek ka mana, Nu Geulis?\u201d \nSi Lais : \u201cApan rek ulin.\u201d \nPawang : \u201cNyandak naon?\u201d \nSi Lais : \u201cIeu payung bisi panas jeung duwegan bisi halabhab.\u201d \nPawang : \u201cPek atuh geura amengan.\u201d\nBari ngigel deui, nu ngalais t\u00e9h ngadeukeutan awi sanggeus kitu tuluy na\u00e9k \u00e9ta awi lir mony\u00e9t t\u00e9t\u00e9r\u00e9k\u00e9lan. \nNalika nu ngalais keur gugulayunan dina tambang, \u00e9ta tatabeuhan beuki lila beuki tarik sorana. Sanggeus kitu nu ngalais t\u00e9h rereuh sakeudeung dina awi. Tuluy dukun (pawang) t\u00e9h nanya deui, saperti kieu pagunemana :\nPawang : \u201cHey, Geulis, keur naon?\u201d \nSi Lais : \u201cApan ieu keur senang-senang!\u201d \nPawang : \u201cCing, Geulis, ngojay kawas bangkong.\u201d \nSi Lais : \u201cMangga,\u201d\nTuluy \u00e9ta nu ngalais t\u00e9h merakt\u00e9kkeun gaya bangkong nu keur ngojay.\nSi Lais : \u201cAduh cape jeung hanaang.\u201d"}
{"id": "33637", "revid": "25926", "url": "https://su.wikipedia.org/wiki?curid=33637", "title": "Rahmatullah Ading Affandie", "text": "Rahmatullah Ading Affandie () putra ti Bapak Udin Tampura jeung Ibu Ratna Permana. Atikanana dimimitian ti HIS dituluykeun ka Pasantr\u00e9n Miftahul Huda Ciamis. Dina mangsa revolusi Jepang, RAF nuluykeun atikanana ka sakola Pertanian Tasikmalaya sarta SMA di Bandung. RAF nyuprih pangarti og\u00e9 di Fakultas Hukum Universitas Indonesia Jakarta nepi ka tingkat Sarjana Muda. Taun 1963 RAF jadi pagaw\u00e9 Perkebunan Negara IX nepi ka pangsiun ti PTP XII dina taun 1983. \nTaun 1951-1954, RAF kungsi jadi kom\u00e9ntator ma\u00e9n bal di RRI Jakarta jeung Bandung. RAF og\u00e9 salah sahiji tokoh nu miboga jasa dina mekarkeun ngaran Persib. Taun 1954-1955 RAF jadi Ketua Komisi t\u00e9hnik di Persib. Pama\u00e9n Persib nu kasohor kungsi diasuh ku RAF nya\u00e9ta Rukman, Komar, Rukma jeung Parhim. Taun 1955 RAF jadi Pemrakarsa Simposium Sastra Sunda nu diayakeun di Jakarta Taun 1956 RAF kapilih jadi anggota pangurus LBSS, tuluy dipercaya jadi Pupuhu Bag\u00e9an Sastra dina kapangurusan hasil Kongres 1958. Taun 1956 og\u00e9 RAF kapilih jadi Pupuhu Calagara Kongr\u00e9s Pemuda Sunda nu diayakeun di Bandung (4-7 Nop\u00e9mber 1956). Ti taun 1983 jadi Pupuhu Badan Koordinasi Kesenian Nasional Indonesia (BKKNI) cabang Jawa Barat sarta diangkat jadi anggota DPRD Jabar ti Fraksi Karya Pembangunan(1982-1997).\nKarya-karya RAF.\nMinangka sastrawan nu kawilang produktif, RAF geus ngarang ratusan naskah sin\u00e9tron, operet, sawatara novel kayaning \"Nu Kaul Lagu Kaleon\" (1989), \"Bentang Lapang\" sarta kumpulan carpon \"Dongeng Enteng ti Pasantren\" (1961).\nKarya nu mangrupa naskah drama di antarana \"Dakwaan dan Yaomal Qiyamah\" nu ditulis dina taun 1950-an sarta geus dipintonkeun sababaraha kali. RAF og\u00e9 nulis skenario film \"Si Kabayan\", \"Ratu Ular\" jrrd nu dipintonkeun ku TVRI Pusat. Aya og\u00e9 naskah gending karesmen dina judul \"Ruhak Padjadjaran\" nu kungsi dipintonkeun di Teater Terbuka Taman Budaya Jawa Barat tanggal 17 Juli 2006. Naskah serial \"Inohong di Bojong Rangkong\" nu ditulisna teu leuwih ti 110 judul.\"Inohong di Bojong Rangkong\" mangrupa sin\u00e9tron komedi satir nu miboga suasana islami sarta nyunda. Konsep seni islami geus jadi ciri has RAF. Dina taun 1963 RAF ngagarap kasidah mod\u00e9rn nya\u00e9ta Lingga Binangkit. Sanggeus sapuluh taun, Lingga Binangkit mekar jadi grup lianna nya\u00e9ta Patria. Ciri lainna nya\u00e9ta satirna nu dianggap seukeut. Saacan jaman reformasi, RAF salaku mantan anggota DPRD Jabar ti Fraksi Karya Pemwangunan dina kritik-kritikanana mindeng nyugak ka pamar\u00e9ntahan. Taun 1961 RAF kasinugerahan hadiah LBSS pikeun buku kumpulan carpon Dong\u00e9ng \u00c9nt\u00e9ng ti Pasantr\u00e9n. Taun 1990 kasinugerahan hadiah Rancage kalawan novelna \"Nu Kaul Lagu Kal\u00e9on\". Taun 1998 buku biografi \"RAF Urang Banjarsari jadi Inohong di Bojongrangkong\" diterbitkeun ku Geger Sunten. Kitu og\u00e9 jeung lalampahan RAF nalika na\u00e9k haji dibukukeun ku Geger Sunten kalawan judul \"Akina Puri ka Tanah Suci\"."}
{"id": "33639", "revid": "25926", "url": "https://su.wikipedia.org/wiki?curid=33639", "title": "Tini Kartini", "text": "Tini Kartini lahir di Tasikmalaya tanggal 29 Oktober 1933.\nSabada namatkeun SGA (Sakola Guru), kungsi jadi guru bari milu keurseus B-1 basa Sunda. Mangsa milu keurseus B-1, Tini sakelas pisan jeung Ahmad Bakri, pangarang produktif Ciamis t\u00e9a. Tuluy Tini nyuprih pangarti di IKIP Bandung, Jurusan Basa jeung Sastra Indon\u00e9sia nepi ka tamat taun 1969. Kungsi jadi girang serat jeung pupuhu Jurusan Bahasa &amp; Sastra Indon\u00e9sia IKIP Bandung \u00c9kst\u00e9nsion Tasikmalaya (1970-1972). Tuluy pindah ka Bandung, jadi staf Bidang Permusiuman (1972-1974) jeung staf Bidang Pendidikan Masyarakat (1974-1989) Kanwil Depdikbud Jawa Barat. Kungsi jadi dos\u00e9n luar biasa di Universitas Islam Nusantara (1984-1989). Sabada pangsiun ti Depdikbud (1989) jadi dos\u00e9n luar biasa di Universitas Pasundan. Ti taun 1994 jadi kepala Perpustakaan Prof. Dr. Doddy A. Tisna Amidjaja. Kapilih jadi Sesepuh Paguyuban Sastrawati Sunda Patrem nu munggaran (1982-1990). Sering kapeto jadi juri rupa-rupa say\u00e9mbara, di antarana saban taun jadi anggota juri Hadiah Sastra Taunan LBSS ti mimiti taun 1990 sarta Hadiah Sastra D.K Ardiwinata. Salian ti \u00e9ta, Tini og\u00e9 aktif di sawatara organisasi sosial non profit salaku girang serat Yayasan Keluarga Sejahtera Provinsi Jawa Barat jeung girang serat Yayasan Amal Bakti Ibu Provinsi Jawa Barat.\nKarya-karya Tini Kartini.\nTini leuwih kasohor salaku pangarang carita pondok. Sawatara buku kumpulan carita pondokna nya\u00e9ta: \nBukuna nu s\u00e9j\u00e9n mangrupa kumpulan dong\u00e9ng Si Kabayan dijudulan \"Jurig Kabayan\" (1988). \nCarpon Tini anu dijudulan Nyi Karsih kungsi diIndon\u00e9siakeun ku Ajip Rosidi. Dimuat dina koleksi \"Dua Orang Dukun\" (Yayasan Obor Indonesia, 2001) bareng jeung tarjamahan tina karya para pangarang Sunda lianna, karangan Tini nu \u00e9ta geus milu ngabeungharan sastra Indon\u00e9sia. Tini og\u00e9 kungsi nyundakeun sawatara carpon beunang para pangarang dunya kayaning Akutagawa Ryunosuke, Mishima Yukio, Sos\u00e9ki Natsum\u00e9, Somerset Maugham, John St\u00e9inbeck, jeung lian-lianna deui. T\u00e9t\u00e9la, man\u00e9hna mah lain ba\u00e9 resep ngarang tapi deuih resep macaan karangan nu s\u00e9j\u00e9n. R\u00e9a bahan babandingan, r\u00e9a luang pikeun ngajembaran wawasan. \nSalian ti nulis karya kr\u00e9atif, Tini og\u00e9 r\u00e9a ngayakeun panalungtikan ngeunaan basa jeung sastra Sunda, di antarana anu geus dibukukeun nya\u00e9ta "}
{"id": "33640", "revid": "25926", "url": "https://su.wikipedia.org/wiki?curid=33640", "title": "Muhammad Rustandi Kartakusuma", "text": "Muhammad Rustandi Kartakusuma () nya\u00e9ta saurang sastrawan Sunda jeung Indon\u00e9sia. Atikanana di HBS jeung Universitas Gadjah Mada (henteu tepi ka tamat). Kungsi ngajar di Univeristas Yale jeung Universitas Harvard di Am\u00e9rika Sarikat (1951-1952). \nPanulis sajak, esei, lakon, skenario pilem jeung artikel kabudayaan nu sipatna umum. Tulisanana dimuat di sawatara koran jeung majalah saperti \nPujangga Baru, Gelanggang dalam Siasat, Mimbar Indon\u00e9sia, Budaya Jaya, Sinar Harapan, Pikiran Rakyat, Kompas, jeung Indon\u00e9sia. Bukuna nu geus medal nya\u00e9ta \"Rekaman dari Tujuh Daerah\" (1951), \"Lagu Kian Menjauh\" (1959), \"Merah Semua Putih Semua\" (1961), jeung \"Prabu dan Putri\" (1950).\nMuhammad Rustandi Kartakusumah t\u00e9h kaasup salah sahiji pangarang anu produktif. Ieu hal katang\u00e9n tina \u00e9s\u00e9y anu dihasilkeunana nu jumlahna 48 \u00e9s\u00e9y, ngawengku 40 \u00e9s\u00e9y dina basa Indon\u00e9sia jeung 8 \u00e9s\u00e9y dina basa Sunda. T\u00e9ma \u00e9s\u00e9yna mah ragem, ti mimiti agama, basa, film, pamar\u00e9ntahan, atikan, sastra, seni, jst\u00e9. Tina sakab\u00e9h \u00e9s\u00e9yna, nu patalina jeung kasundaan mah jumlahna aya 26 \u00e9s\u00e9y."}
{"id": "33643", "revid": "25926", "url": "https://su.wikipedia.org/wiki?curid=33643", "title": "Si Anak Kampoeng", "text": "Si Anak Kampoeng nya\u00e9ta film drama Indon\u00e9sia nu dirilis dina 21 April 2011, disutradaraan ku Damien Dematra."}
{"id": "33645", "revid": "25926", "url": "https://su.wikipedia.org/wiki?curid=33645", "title": "Jeruk mipis", "text": "Jeruk mipis (Citrus aurantifolia) nya\u00e9ta buah anu miboga rasa haseum jeung rada pait.\nKandungan Giji.\nDi antara 1300 jenis jeruk, jeruk mipis atawa dina basa ilmiahna disebut Citrus Aurantium, miboga mangpaat anu loba. Jeruk mipis mangrupa bahan dasar pikeun ramuan \"obat kecantikan\"tradisional di Indon\u00e9sia. Sacara umum, buah jeruk euyeub ku vitamin jeung mineral anu mangpaat pikeun kasehatan awak. Dalam kandungan 100 g jeruk nipis, terdapat kalori 51 kal, protein 0,9 g, lemak 0,2 g, karbohidrat 11,4 g, mineral 0,5 g, kalsium 33\u00a0mg, fosfor 23\u00a0mg, besi 0,4\u00a0mg dan asam askorbat 49\u00a0mg.\nSajaba ti miboga kandungan vitamin C anu loba, jeruk nipis og\u00e9 ngandung asam sitrat, asam amino (triptofan, lisin),minyak atsiri (sitral, limonen, felandren, lemon kamfer, kadinen, gerani-lasetat, linali-lasetat, aktilaldehid, nildehid) damar, glikosida, asam sitrun,lemak,kalsium, fosfor, besi, belerang vitamin B1 dan C. Sedengkeun daun, buah jeung kembangna ngandung minyak terbang. \nMangpaat.\nJeruk mipis miboga mangpaat pikeun raray, sawatara mangpaatna nya\u00e9ta : \nL\u00e9ngkah-l\u00e9ngkahna : \nSadiakeun jeruk mipis anu masih seger, tuluy belah jadi dua bagian. Sanggeus kitu usapkeun daging jeruk mipis kana kulit, irung, jeung pipi anu pori-porina ged\u00e9.\nL\u00e9ngkah-l\u00e9ngkahna : \nSadiakeun cai jeruk mipis, tuluy bersihkeun kalayan ngagosok-gosokeun kana kuku.\nL\u00e9ngkah-l\u00e9ngkahna : \nkuramas ku cai haneut anu geus dicampur ku cai peresan jeruk mipis, antepkeun salila 20-30 menit, sanggeus kitu bilas ku cai nepi ka bersih.\n'L\u00e9ngkah-l\u00e9ngkahna :\nCai peresan jerik mipis dicampur ku madu \u00e9ta t\u00e9h dipak\u00e9 ilaharna masker.\n'L\u00e9ngkah-l\u00e9ngkahna :\nJeruk mipis dibeulah tuluy di peres di arah caina. Sanggeus kitu dihijikeun jeung k\u00e9cap jeung madu. Inum sakali hiji sendok dahar. Lamun keur budak mah tilu kali sapo\u00e9 sas\u00e9ndok ent\u00e9h. \nAtawa ku cara nu s\u00e9j\u00e9n nya\u00e9ta jeruk mipis dibeulah tuluy dioeres diarah caina. Tambahkeun minyak kayu putih jeung kapur sirih. Sanggeus kitu balurkeun kana dada, beuheung jeung tonggong.\n'L\u00e9ngkah-l\u00e9ngkahna :\nJeruk Mipis dibeulah tuluy dicampur jeung daun gedang jeung cikur. Tuluy digodokeun ku tilu gelas cai, nepi ka jadi ngan sagelas. Sanggeus kitu disaring caina pikeun diinum tilu gelas sahari satengah gelas."}
{"id": "33646", "revid": "24730", "url": "https://su.wikipedia.org/wiki?curid=33646", "title": "Upsilon Draconis", "text": "Upsilon Draconis (\u03c5 Dra / \u03c5 Draconis) mangrupa salah sahiji b\u00e9ntang dina rasi Draco . B\u00e9ntang ieu miboga magnitudo 4.82 jeung mangrupa b\u00e9ntang kelas K0III. B\u00e9ntang ieu aya dina jarak 344 taun cahaya ti Bumi.\nEtimologi.\nNgaran tradisional b\u00e9ntang ieu nya\u00e9ta Athafi I atawa Athafi al Awwal (dina basa Arab).\nNgaran nu s\u00e9j\u00e9nna pikeun b\u00e9ntang ieu nya\u00e9ta:\nSalian rasi Draco, b\u00e9ntang ieu og\u00e9 mangrupa anggota ti raloba rasi atawa asterisma ieu :"}
{"id": "33647", "revid": "15233", "url": "https://su.wikipedia.org/wiki?curid=33647", "title": "Band\u00e9ra S\u00e9rbia", "text": "Band\u00e9ra Serbia mangrupa band\u00e9ra triwarna horisontal kalawan warna Pan-Slavia beureum-paul-bodas, nu dipak\u00e9 ku nagara S\u00e9rbia. Band\u00e9ra ieu diadopsi minangka band\u00e9ra nasional dina 16 Agustus 2004 jeung disahkeun liwat Undang Undang Dasar nu anyar dina 8 Nov\u00e9mber 2006."}
{"id": "33651", "revid": "31464", "url": "https://su.wikipedia.org/wiki?curid=33651", "title": "Waluh kon\u00e9ng", "text": "Waluh kon\u00e9ng atawa cucurbita pepo kaasup tutumbuhan C3 ku sabab \"fiksasi\" karbon organik anu munggaran nya\u00e9ta senyawa karbon tilu, 3-fofogliserat. Tutuwuhan C3 nya\u00e9ta tutuwuhan anu fiksasi karbon mimitina lumangsung ngaliwatan rubisco, enzim siklus Calvin anu nambahan CO2 dina ribulosa bifosfat. Waluh kon\u00e9ng mangrupa salah sahiji jenis pepelakan sayuran anu ngarambat, kaasup \"famili Cucurbitaceae\". Kagolong pepelakan samusim, lamun geus buahan bakal langsung maot. Pepelakan ieu dibudidayakeun di nagara-nagara Afrika, Amerika, India, jeung Cina.\nKandungan Gizi.\nWaluh kon\u00e9ng mangrupa jenis pepelakan anu produktif, ku sabab unggal 1 h\u00e9ktar bisa ngahasilkeun 20-40 ton buah waluh kon\u00e9ng. Waluh og\u00e9 miboga kandungan vitamin A, B, jeung C, mineral, sarta karbohidrat. Dagingna ngandung \"antiokisidan\" pikeun nyingkahan kanker. Sipat waluh anu bey\u00e9 jeung babari dicerna sarta ngandung karoten (pro vitamin A), lian ti \u00e9ta bisa nambahan warna dina olahan kadaharan. Kandungan s\u00e9j\u00e9na nya\u00e9ta asak lemak utama,nu ngawengku asam linol\u00e9at, asam ol\u00e9at, jeung saeutik asam linolenat. Salain ti \u00e9ta aya vitamin E (tokoferol) jeung \"karotenoid\", nya\u00e9ta lutein jeung beta-karoten og\u00e9 dina jero daging sikina. Hormon beta-sitosterol \u00e9ta t\u00e9h miboga mangpaat pikeun neken gaw\u00e9na enzim 5-alfa-reduktase. Enzim ieu t\u00e9h bakal ngurangan kna ngabentukna hormon dihidrotestosteron tina hormon testoteron. Alatan kitu, kelenjar prostat bisa disingkahan. Kandungan s\u00e9j\u00e9na nya\u00e9ta asak lemak utama, anu ngawengku linol\u00e9at, asam ol\u00e9at, jeung saeutik asam linolenat.\nSiki waluh kon\u00e9ng miboga kandungan sajumlahing zat, di antarana sajenis asam amino anu langka (saperti m-karboksifenilalanina, pirazoalanina, asam aminobutirat, etilasparagina, dan sitrulina) jeung sajumlahing asam amino anu s\u00e9j\u00e9n anu diperlukeun kelenjar prostat (semisal alanina, glisina, dan asam glutamat). Sikina t\u00e9h miboga kandungana unsur mineral Zn (seng) jeung Mg (magnesium)anu dipikabutuh pikeun kas\u00e9hatan organ reproduksi, kaasup kelenjar prostat.\nMangpaat.\nMangpaat lainna nya\u00e9ta ngubaran demam, \"migrain\", \"diare\", panyakit ginjal."}
{"id": "33653", "revid": "15233", "url": "https://su.wikipedia.org/wiki?curid=33653", "title": "Kasenian Subang", "text": "Kasenian Subang nya\u00e9ta seni anu asalna ti wewengkon Subang, Jawa Kulon.Aya rupa-rupa kasenian khasna nya\u00e9ta Sisingaan, Genjring Bonyok, Tol\u00e9at, Doger kontrak, Gembyung jeung Nadran.\nDoger Kontrak.\nDoger Kontrak nya\u00e9ta kasenian rakyat Subang anu geus mimiti mekar sam\u00e9m\u00e9h kamerdikaan (1945), anu dimimitian nalika pausahaan Perkebunan P&amp;T Lands anu mangsa harita dikawasa ku pamar\u00e9ntahan Walanda m\u00e9r\u00e9 ijin ayana pertunjukan kasenian doger di kontrak-kontrak perkebunan anu aya di da\u00e9rah Subang salaku males kahad\u00e9an buruh jeung pikeun hiburan.Sam\u00e9m\u00e9hna buruh perkebunan teu meunang boga hubungan jeung dunya luar.Doger kontrak boga b\u00e9b\u00e9daan jeung doger s\u00e9j\u00e9nna, dina doger kontrak aya kolaborasi antara tradisi(ketuk tilu) jeung tari keurseus.\nGembyung.\nGembyung nya adalah \u00e9nsambel musik anu kawengku tina sababaraha waditra terbang jeung taromp\u00e9t anu mangrupa jenis kasenian anu \"berbau islam\". Sanajan kitu, dilapangan loba kasenian gembyung anu teu mak\u00e9 taromp\u00e9t.Gembyung mangrupa jenis kasenian tradisional khas daerah subang anu masih aya nepi ka ayeuna. Gembyung biasa dipa\u00e9nkeun pikeun hiburan rakyat kayaning pesta sunatan jeung nikahan atawa acara hiburan s\u00e9j\u00e9nna, og\u00e9 dina acara ruwatan bumi, m\u00e9nta hujan jeung mapag dewi sri. dina kamekaranana kiwari, gembyung teu ngan saukur seni auditif, tapi geus jadi seni pintonan anu ngalibetkeun unsur seni s\u00e9j\u00e9nna kayaning seni tari.\nSisingaan.\nSisingaan mangrupa salah sahiji kasenian khas da\u00e9rah Subang anu nepi ka kiwari masih dipiara kalawan had\u00e9, nepi ka geus kawentar di dunya \"internasional\". Kasenian Sisingaan geus lila aya di masarakat Subang nalika ngalawan \"penjajah\" baheula salaku tanda pikeun \"berontak\" ka penjajah anu harita t\u00e9h nya\u00e9ta \"Nagara Inggris\" anu lambangna t\u00e9h singa. Salaku nagara anu dipikasieun dil\u00e9l\u00e9w\u00e9 dita\u00e9kan ku budak leutik di handapeun tonggongna salaku lambang y\u00e9n rakyat subang anu teu sieun ngalawan.kiwari kasenian sisingaan t\u00e9h aya dina helaran pikeun acara-acara husus kayaning narima tamu kahormatan, acara sunatan, jeung sajabana. Unggal taun aya \"festival\" sisingaan anu diiluan ku sakab\u00e9h kacamatan anu aya di kabupat\u00e9n Subang pikeun ngareuah-reuah acara HUT kabupat\u00e9n Subang anu dipi\u00e9ling unggal ping 5 April."}
{"id": "33654", "revid": "25926", "url": "https://su.wikipedia.org/wiki?curid=33654", "title": "Suuk", "text": "Suuk ngaran beubeutian nu di pelak sikina, sok disebut og\u00e9 kacang taneuh;kaasup golongan kadaharan, diasakanana di kulub, disangray, katut cangkangna, di gor\u00e9ng sikina wungkul.\nSajarah.\nSuuk (kacang taneuh)mangrupa pepelakan anu asalna ti Am\u00e9rika Kidul, da\u00e9rah Brazilia. Penanaman mimiti dipigaw\u00e9 ku urang Indian (suku pituin bangsa Am\u00e9rika). Di Benua Am\u00e9rika penanaman ngembang anu dipigaw\u00e9 ku pendatang ti \u00c9ropa. Kacang Taneuh ieu mimiti asup ka Indon\u00e9sia dina mimiti abad ke-17, dibawa ku padagang Cina sarta Portugis. Ngaran s\u00e9j\u00e9n ti kacang taneuh nya\u00e9ta kacang una, suuk, kacang jebrol, kacang bandung, kacang tuban, kacang kol\u00e9, kacang banggala. Basa Inggrisna kacang taneuh nya\u00e9ta \u201cpeanut\u201d atawa \u201cgroundnut\u201d.\nMangpaat Pepelakan.\nDi widang industri, dipak\u00e9 minangka bahan pikeun nyieun keju, ment\u00e9ga, sabun sarta minyak gor\u00e9ng. Hasil sampingan ti minyak bisa dijieun bungkil (hampas kacang anu geus dipiit/dicokot minyakna) sarta dijieun oncom ngaliwatan ferm\u00e9ntasi suweng. Mangpaat daunna sajaba dijieun sayuran atah atawa dikulub, dipak\u00e9 og\u00e9 minangka bahan pakan ingon-ingon sarta b\u00e9rak h\u00e9jo. Minangka bahan pangan sarta kadaharan ingon-ingon anu miboga gizi luhur, kacang taneuh ngandung lemak (40,50%), protein (27%), karbohidrat sarta vitamin (A, B, C, D, E sarta K), og\u00e9 ngandung mineral antara s\u00e9j\u00e9n Calcium, Chlorida, Ferro, Magnesium, Phospor, Kalium sarta Sulphur.\nS\u00e9ntra penanaman.\nDi tingkat Internasional kacang taneuh pangpuseurna di India, Cina, Nigeria, Am\u00e9rika Sarikat sarta Gombai, saterusna ngalegaan ka nagara s\u00e9j\u00e9n. Di Indon\u00e9sia kacang taneuh pangpuseurna di Pulo Jawa, Sumatra Kal\u00e9r, Sulawesi sarta kiwari geus dipelak di sakumna Indon\u00e9sia."}
{"id": "33655", "revid": "20886", "url": "https://su.wikipedia.org/wiki?curid=33655", "title": "Endog l\u00e9wo", "text": "Endog Lewo atawa emplod nya\u00e9ta kadaharan khas Garut persisna di Kp.Cicadas, D\u00e9sa Sukajaya, Kecamatan Malangbong. Ieu kadahara t\u00e9h ngan diproduksi di da\u00e9rah L\u00e9wo.\nGambaran.\nDisebut endog l\u00e9wo ku sabab bentukna mirip endog. Warnana kakon\u00e9ng-kon\u00e9ngan, ieu kadaharan t\u00e9h sarua jeung comro jeung guik anu bahan dasarna tina sampeu jeung sarua digor\u00e9ng. Tapi endog l\u00e9wo b\u00e9da jeung comro ku sabab endoh l\u00e9wo mah rangu jadi bisa dijadikeun opieun.\nSajarah.\nAnu munggaran nyieun endog l\u00e9wo t\u00e9h nya\u00e9ta Haji Amin taun 1070-an. Basa \u00e9ta t\u00e9h para patani di L\u00e9wo ngahasilkeun sampeu anu loba. Haji Amin miboga pamikiran r\u00e9k di kumahakeun \u00e9ta sampeu anu loba, tuluy Haji Amin ngolah \u00e9ta sampeu jadi emplod. Mimitina mah emplod t\u00e9h ngan di jual di pasar L\u00e9wo wungkul. tapi sumebar ka pasar Cical\u00e9ngka jeung Limbangan. Ngan ku masarakat Malambong mah ieu kadaharan leuwih kasohor ngarana endog l\u00e9wo kadaharan khas Malambong. Lila kalilaan \u00e9ta emplod t\u00e9h loba anu resep nu nepi ka ayeuna \u00e9ta emplod t\u00e9h sumebar ka sababaraha kota saperti Subang, Sumedang, Bandung jeung Tasikmalaya.\nCara nyieuna.\nBahan dasarna nya\u00e9ta tina sampeu, anu dib\u00e9r\u00e9 uyah jeung dibumbuan ku bawang bodas sarta bahan-bahan s\u00e9j\u00e9na.Sampeu anu dipak\u00e9 nya\u00e9ta sampeu hibrida anu umurna ngan 8 bulan. Leuwih t\u00e9r\u00e9h 3 atawa 4 bulan dibanding umur sampeu nu biasana rata-rata nepi ka 11-12 bulan ti mimiti dipelak nepi ka pan\u00e9n. Jenis singkong hibrida anu dijadikeun bahan baku emplod t\u00e9h disebut sampeu jantung. Hipu tapi kandel, nepi ka bisa diparud pikeun dijieun adonan bahan atahna emplod. Saencan ayana sampeu jantung, biasana mak\u00e9 sampeu manihot atawa maleho, jeung sampeu gambir. Tapi ka ayeunakeun sampeu anu jenis-jenisna nu gurih t\u00e9h geus h\u00e9s\u00e9. Ku sabab kalindih ku sampeu jenis hibrida. Jenis sampeu tradisional anu masih aya nya\u00e9ta sampeu karihkil jeung sampeu hideung anu loba diolah ku pabrik tapioka."}
{"id": "33656", "revid": "15233", "url": "https://su.wikipedia.org/wiki?curid=33656", "title": "Undagi", "text": " \nUndagi (\u1b85\u1b94\u1baa\u1b93\u1b8c\u1ba4) nya\u00e9ta tata arsit\u00e9ktur saperti imah, saung, tajug, jeung masjid anu jadi salah sahiji kabutuhan poko manusa sanggeus sandang pangan. Kabudayaan pakampungan dimimitian nalika manusa mimiti nyusun kahirupan anu ngamasarakat, mangka diwangun sistim atawa cara nyieun imah anu lumangsung jadi adat kabiasaan ngeunaan tipeu, fungsi, jeung sistim organisasina.\nUndagi dihartikeun og\u00e9 patukangan, para ahli, ahli dina hiji perkara, tukang ngawangun.\nPajar urang Sunda t\u00e9h teu boga ciri arsit\u00e9ktur anu mandiri. Buktina di anjungan Jawa Barat, TMII, nu aya t\u00e9h imah t\u00e9mbok nu cenah mod\u00e9l Cirebon. Bari \u00e9ta g\u00e9 mod\u00e9lna ngaharib-harib arsit\u00e9ktur kolonial. Sigana harita panitia ti Jawa Barat teu percaya diri n\u00e9mbongkeun imah Sunda antik nu masih aya k\u00e9n\u00e9h di kieuna, upamana di Kampung Kuta Ciamis, Kampung Naga Tasikmalaya, Kampung Pulo jeung Dukuh di Garut, Kasepuhan Ciptagelar Sukabumi, jeung Kan\u00e9k\u00e9s (Baduy).\nImah tradisional Sunda m\u00e9mang kat\u00e9mbong basajan pisan. Teu kawas arsit\u00e9ktur imah adat s\u00e9l\u00e9r s\u00e9j\u00e9n nu pinuh papa\u00e9s warna-warni. Padahal rupa nu basajan kitu t\u00e9h lian ti n\u00e9mbongkeun kaaslian og\u00e9 n\u00e9t\u00e9lakeun soal umur kabudayaan. Beuki basajan beuki nuduhkeun umur hiji budaya manusa nu kolot. Cenah, imah Sunda nu umumna mangrupa imah panggung minangka warisan ngahuma nu sok pundah-pindah t\u00e9a.\nNalika imah diwangun, umumna ditingali itung-itunganana ku jalma pinter anu disaluyukeun jeung ngaran jalma nu bogana, tempatna, jeung po\u00e9 ngamimitianana. Sakab\u00e9hna diitung mak\u00e9 ramalan. Imah lain wa\u00e9 tempat pikeun ngiuhan jeung sumalindung tina gangguan, tapi og\u00e9 mibanda fungsi sosial, \u00e9konomi, kultural; imah og\u00e9 jadi puseur cita, cipta, rasa, karsa, jeung jasa.\nImah-imah di Jawa Barat tipeuna panggung ngumpuk, jangkung kolongna antara 40\u201360\u00a0cm. Maksudna ngajaga diri tina ancaman sato galak jeung bahaya banjir. Kolong fungsina pikeun nyimpen alat tatan\u00e9n, suluh, jeung ingon-ingon.\nDina wangun suhunan aya nu disebut l\u00e9ang, anu hartina topi Cina, dina bagian hareup jeung tukangna mak\u00e9 geulang-geulang tina kai dibungkus ku injuk sangkan cihujan teu langsung keuna kana kai, ieu disebut og\u00e9 capit hurang. Ditilik tina jihat kapercayaan urang Sunda, gumulungna antara bumi jeung sapangeusina, mangka capit hurang t\u00e9h dimaksudkeun pikeun ngajaga imah katut pangeusina tina pancabaya.\nImah-imah di pagunungan, dataran handap, jeung di tapel wates Jawa umumna sarua, nya\u00e9ta pasagi jeung manjang, ubin dijieun tina palupuh, nya\u00e9ta solobong awi anu didatarkeun; dingding tina bilik anyaman sasag atawa kepang. Aya og\u00e9 anu ditambahan tina wangunan utama, dipanjangan, ngaranna sosompang. Posisi imah umumna manjang ti kulon ka w\u00e9tan, saluyu jeung arah-arah bagerakna panonpo\u00e9, sedengkeun tempat panto posisina kaler-kidul, lantaran nurutkeun kapercayaan, teu had\u00e9 ngalawan arah-arah bagerakna panonpo\u00e9.\nBagian hareup fungsina pikeun narima s\u00e9mah lalaki, bagian tukang pikeun narima s\u00e9mah aw\u00e9w\u00e9. T\u00e9t\u00e9c\u00e9an pikeun na\u00e9k ka jero imah dijieun tina awi atawa kai anu disebut golodog, babacik atawa parangga. Dapur biasana dina taneuh, sangkan salamet tina bahaya kahuruan, lantaran alat anu digunakeun pikeun masak kawilang tradisional ngaranna hawu anu di luhureunana aya parako, anu fungsi \u00e9ta parako pikeun neundeun dahareun.\nBuruan Imah.\nBuruan imah aya dua bag\u00e9an nya\u00e9ta bag\u00e9an hareup jeung bag\u00e9an tukang. Buruan hareup biasana dipelakan tatangkalan anu umurna panjang samisil bungbuahan: nangka, limus, rambutan, atawa kalapa. Aya og\u00e9 anu ngahaja dikosongkeun sangkan barudak laluasa arulin atawa dipak\u00e9 pikeun lahan mo\u00e9 par\u00e9 nalika usum pan\u00e9n. Di buruan tukang biasana aya sumur (pancuran) jeung kulah pikeun miara lauk. Di luhureun kulah diwangun tempat bubuang (jamban) nepi ka kokotor bisa langsung murag ka kulah. Di sisi-sisi kulah dipelakan tangkal sayur (lalab). Di buruan tukang biasana aya lisung, lamun napi dilaksanakeun di sisi kulah, sakalian maraban lauk. Biasana pasosor\u00e9 barudak arulin di buruan, kolot-kolotna lalajo anu arulin, kitu og\u00e9 nalika bulan purnama (ngabungbang).\nWangun Suhunan jeung Adegan.\nNu dimaksud suhunan nya\u00e9ta bagian hateup wawangunan pangluhurna, ayana di luhureun para; suhunan imah, gedong, masjid, jll. Suhunan supaya ulah iris luhureunana sok ditutup ku wuwung. Kecap suhunan sok dipak\u00e9 kecap panambah bilangan imah, upamana salapan suhunan imah.\nWangunan di Kampung Adat Dukuh.\nUmumna, wangunan nu aya di Kampung Dukuh t\u00e9h wangunan panggung nu sok jadi ciri wangunan tradisional Sunda.\n\u00c9ta wawangunan t\u00e9h diwangun luhureun tatapakan anu dijieun tina kai, nu langsung ngahijhi jeung tihang imah. Kab\u00e9h wangunan anu diadegkeun di Kampung Dukuh suhunanana mak\u00e9 suhunan panjang anu ngujur ngulon-w\u00e9tan siga masigit. Kitu deui ukuran imahna, kab\u00e9h g\u00e9 m\u00e9h saukuran, iwal ti imah kunc\u00e9n anu ukuranana rada ged\u00e9. Rupa suhunanana coklat lantaran tiungna hateup anu dijieun tina daun eurih. Aya og\u00e9 sawar\u00e9h anu ditumpangan deui ku injuk kawung, ngarah eurihna teu gancang bobo ku kahujanan jeung kapanasanan. Di Dukuh mah teu kapanggih imah anu ngagunakeun kent\u00e9ng t\u00e9h.\nPanto imah di Dukuh teu meunang nyanghareup ngal\u00e9r. Unggal panto kudu nyanghareup ka kidul, kulon atawa w\u00e9tan. Pangna panto teu meunang nyanghareup ka kal\u00e9r dum\u00e9h di beulah kal\u00e9r kampung t\u00e9h aya makam karomah anu dikaramatkeun. Sajaba ti ulah nyanghareup ka kal\u00e9r, antara panto hareup jeung panto dapur teu meunang sajajar. \u00c9ta bisa ngalantarankeun nu nyicinganana teu wel\u00e9h pinanggih jeung kasusah, pangpangna dina n\u00e9angan rijki. Lamun sajajar, rijki anu datang ngaiwatan panto hareup t\u00e9h cenah bakal kaluar deui ka pantu dapur, teu bisa ngarandeg heula di tengah imah. Hareupeun panto dina jajalaneun asup ka imah aya golodog.\nWangunan imahna dipindingan ku bilik awi. \u00c9ta bilik t\u00e9h teu meunang dipulas, kudu tetep siga aslina. Di luhureun dapur aya nu disebut para seuneu, gunana pikeun nunda suluh anu geus gararing sarta siap dibeuleum. Aya og\u00e9 para leutik handapeun para seuneu anu sok dipak\u00e9 tutundaan kabutuh dapur saperti samara atawa bungbu masak. Lant\u00e9 imah mak\u00e9 palupuh, dijieunna tina bahan awi, diteukteukan,panjangna diluyukeun jeung kabutuhan wangunan anu r\u00e9k diwangun.\nAya lima rupa wangunan anu aya di Dukuh jero, nya\u00e9ta kholwat, masigit, madrosah, bumi kunc\u00e9n, jeung imah.\nKholwat t\u00e9h mangrupa wangunan imah panggung, ukuranana kurang leuwih 3X4 m\u00e9ter. Ieu wangunan husus digunakeun keur tapakur. Masigit di Kampung Dukuh aya dua, anu hiji husus keur lalaki, anu hiji deui husus keur aw\u00e9w\u00e9. Madrosah mah saenyana wangunan anyar. Sam\u00e9m\u00e9h Kampung Dukuh kahuruan taun 2006, nu aya t\u00e9h ukur masigit. Tapi sanggeus kaduruk tur kampung adat dibangun deui, sesepuh Kampung Dukuh boga inisiatif ngawangun madrosah pikeun barudak nu ngaraji. Ari perenahna gigireun masigit pisan. Bumi kunc\u00e9n ukuranana leuwih ged\u00e9 leuwih ged\u00e9 batan imah s\u00e9j\u00e9nna, kurang leuwih satengaheun imah biasa. Aya 40 imah nu dicicingan ku masarakat Dukuh jero t\u00e9h, anu diwatesanan ku pager anu ngab\u00e9dakeun wilayah Dukuh jero jeung Dukuh luar.\nTiori Victor Papanek.\nVictor Papanek dina \"The Green Imperative, Ecology and Ethics in Design and Architecture\" (1995) n\u00e9t\u00e9lakeun y\u00e9n arsit\u00e9ktur v\u00e9rnakular dumasar kana pangaweruh praktis jeung t\u00e9hnik tradisional nu biasana diwangun ku sorangan dibantu ku tatangga atawa baraya jeung tukang bas ti lembur \u00e9ta. Masing-masing n\u00e9mbongkeun pangabisa nu pangpunjulna. Struktur imah tradisional umumna gampang kaharti jeung gampang ditalungtikna. Matrial nu dipak\u00e9 kalolobana matrial alam nu aya ti sabudeureun lembur. Satuluyna Papanek nyieun genep tiori ngeunaan arsit\u00e9ktur tradisional:\nTiori M\u00e9todologi atawa Tata Cara.\nTina soal rupa jeung matrial nu dipak\u00e9, imah tradisional t\u00e9h minangka solusi nu cocog mun dit\u00e9njo tina widang \u00e9kologi. Hartina cocog jeung kaayaan iklim, lingkungan, jeung hirup masarakatna. Imah-imah tradisional teu n\u00e9mbongkeun karep pribadi tapi nyaluyukeun diri jeung lingkungan alam og\u00e9 imah-imah sabudeureunana. Tina soal ukuran, biasana imah tradisional mak\u00e9 skala manusiawi, pros\u00e9s ngawangun imah sarua pentingna jeung hasil ahirna.\nImah-imah tradisional Sunda mak\u00e9 matrial nu masing-masing boga ciri nu mandiri jeung mak\u00e9 alat husus dina ngolahna luyu jeung sipat matrial jeung kamampuh alat. Misalna rupa-rupa awi dipak\u00e9 keur bagian imah dumasar sipat kakuatan jeung ukuranana. Aya awi nu dipak\u00e9 dina rupa golondongan cara pikeun kaso, aya nu dibeulah heula pikeun er\u00e9ng, aya nu diratakeun pikeun lant\u00e9y cara awi gombong pikeun palupuh, awi tali dianyam dijadikeun bilik jeung satuluyna.\nTiori Disp\u00e9rsi jeung Konvergensi.\nDisp\u00e9rsi hartina nyebar. Mod\u00e9l imah tradisional Sunda nyebar satatar Sunda bari mawa ciri mandiri di unggal tempat. Imah di Kampung Kuta Ciamis nepi ka Baduy, sarua panggung. Kitu deui dingdingna sarua mak\u00e9 bilik, suhunanana mak\u00e9 kiray jeung injuk. Ari konvergensi maksudna di hiji kondisi geografi jeung iklim mod\u00e9l dasar imah mak\u00e9 pola desain nu sarua. Najan anggangna ratusan kilom\u00e9ter, rupa dasar imah di Kampung Kuta, Ciamis jeung imah Baduy boga ciri nu sarua nya\u00e9ta panggung jeung mak\u00e9 matrial nu sarua nu aya di lingkungan nu m\u00e9mang sarua. Kasang tukang budaya jeung katurunan nu sarua, og\u00e9 pangaruh kaayaan alam jeung iklim, m\u00e9r\u00e9 pangaruh utama.\nTiori \u00c9volusi.\nNajan arsit\u00e9ktur tradisional ngakar kana aj\u00e9n-inaj\u00e9n tradisional, tur nyirikeun lumangsungna \u00e9ta aj\u00e9n di masarakat, kat\u00e9mbong aya parobahan, najan robahna alon. Contona mah di Kampung Kuta Ciamis atawa Kampung Naga Tasik. Cara jand\u00e9la geus mak\u00e9 kaca, og\u00e9 di Kampung Kuta, dingding geus dic\u00e9t, matrial pabrik kayaning tripl\u00e9k jeung s\u00e9ng og\u00e9 amparan tina plastik (vinil) geus dipak\u00e9. Ieu parobahan angger dumasar kana aturan adat, naon nu bisa dirobah, naon nu henteu.\nTiori Lingkungan Sosial.\nImah tradisional n\u00e9mbongkeun pangabutuh masarakat jeung kamasarakatan. Maksudna, imah tradisional mah \u00e9stuning hasil kahayang nu r\u00e9k ngeusina. B\u00e9da jeung wangunan beunang arsit\u00e9k, babakuna wangunan kom\u00e9rsil cara bank, \"mal\", kantor, jeung pabrik. Imah di Kampung Kuta jeung Baduy diatur lian ku kabutuhan og\u00e9 diluyukeun jeung imah-imah nu geus aya. Salah sahiji sarat nyieun imah di Baduy cenah ulah nepi ka tatangga ngarasa s\u00e9rab.\nTiori Budaya.\nWangunan tradisional dipangaruhan ku budaya masarakat sabudeureunana, utamana dina tata cara ngawangun imah. Nyieun imah ditangtukeun ku itungan po\u00e9 naon ngawangunna, upacara naon nu kudu diayakeun dina ngamimitian nyieun imah, aturan nyanghareup ka mana, lokasi, jeung sabangsana.\nTiori \u00c9st\u00e9tika Formal.\n\u00c9st\u00e9tika arsit\u00e9ktur tradisional b\u00e9da ti karya arsit\u00e9k. Karya arsit\u00e9k biasana n\u00e9mbongkeun karya artistik individu ti arsit\u00e9kna. Ari imah tradisional mah n\u00e9mbongkeun aj\u00e9n \u00e9st\u00e9tika masarakatna. Teu n\u00e9mbongkeun kapunjulan kr\u00e9tivitas arsit\u00e9k, tapi kr\u00e9ativitas komunal."}
{"id": "33657", "revid": "6004", "url": "https://su.wikipedia.org/wiki?curid=33657", "title": "RAF", "text": ""}
{"id": "33658", "revid": "25926", "url": "https://su.wikipedia.org/wiki?curid=33658", "title": "Tog\u00e9", "text": "Tog\u00e9 atawa Kacambah nya\u00e9ta tutuwuhan (sporofit) ngora anu kakara mekar tina tahap embrio di jero siki. Tahap mekarna katelah perkecambahan jeung mangrupa salah sahiji tahap dina jero kahirupan tutuwuhan.\nTog\u00e9 papasingana aya tilu: radikula (akar embrio), hipokotil, jeung kotiledon (daun lembaga).\nDua kelas tina tutuwuhan kembangan dib\u00e9dakeun tina cacah daun lembagana: monokotil jeung dikotil.\nTutuwuhan anu siki na muka leuwih euyeub dina cacah daun lembagana.\nacambah pinus misalna bisa ngabogaan dalapan daun lembaga, sababaraha jenis tutuwuhan kembangan henteu ngabogaan kotiledon, anu katelah og\u00e9 \"akotiledon\".\nTog\u00e9 minangka Kadaharan.\nTog\u00e9 sering og\u00e9 digunakeun minangka kadaharan jeung diasupkeun minangka golongan sayur-sayuran. Khazanah boga Asia nit\u00e9nan y\u00e9n tauge minangka bagian tina menu masakan kaumuman. Tog\u00e9 dianggap kadaharan s\u00e9hat ku sabab euyeub ku vitamin E ngan dikritik og\u00e9 ku sabab sababaraha tog\u00e9 bisa ngabentuk zat antigizi.\nKacambah jelai anu kakoncara minangka malt digunakeun pikeun salah sahiji bahan baku bir. Malt og\u00e9 digunakeun minangka bagian tina inumeun s\u00e9hat kusaba ngandung maltosa anu leuwih handap kalori tibatan sukrosa. \nDihandap ieu mangrupa tutuwuhan tog\u00e9 anu bisa digunakeun ku manusa :\nProduksi Tog\u00e9.\nDina nyieun tog\u00e9 dibutuhkeun sisikian atawa kakacangan anu s\u00e9hat, henteu buruk, jeung bersih tina pestisida sarta lingkungana anu optimal mangrupa rohangan anu po\u00e9k, lembab, jeung rohangan anu kadar caina nyukupan keur perkecambahan siki anu dimaksud. Anu munggaran siapkeun wadah anu aya liangan jeung dadasarna datar..tuluy di bagian dadasarna dihijikeun jeung kapas atawa lawon baseuh, diteundeun sasarap mangrupa mangrupa lawon anu mangrupa tempat nyaliara binih atawa siki.. Dina tahap anu mimiti , dilakukeun tahap ngumbah jeung ngeueuman binih salila 6-8 jam ku cai langsung binih anu geus disiapkeun ar\u00e9k disebar dina tilam lawon anu geus disadiakeun .. unggal 2-3 kali dina sapo\u00e9 dic\u00e9boran ku cai anu bersih.. Sanggeus 3-5 po\u00e9, Tog\u00e9 geus bisa dipan\u00e9n.."}
{"id": "33660", "revid": "25926", "url": "https://su.wikipedia.org/wiki?curid=33660", "title": "Ki Umbara", "text": "Ki Umbara (ngaran sabenerna mah nya\u00e9ta Wiredja Ranusulaksana) nya\u00e9ta salah saurang sastrawan Sunda. Lahir di d\u00e9sa Bendungan (Kuningan) ping 10 Juli 1914. Taun 1933 tamat ti Normaal School Serang. Taun 1954 lulus ti SGA Bandung. Mimiti ngajar di SD, tuluy ditempatkeun salaku Kepala SMP Muslimin III nepi ka pengsiunna (1971). Sanajan geus pangsiun, Ki Umbara tetep aktip dina widang atikan, saperti aktip k\u00e9n\u00e9h jadi Ketua I Lembaga Pendidikan Muslimin Pusat di Bandung.\nDisagigireun \u00e9ta, Ki Umbara jadi r\u00e9daktur \"Mangl\u00e9\" (ti 1963) jeung \"P\u00e9l\u00e9t\" (1965-1967. Ki Umbara sok ngarang ti jaman sam\u00e9m\u00e9h perang k\u00e9n\u00e9h nalika masih sakola di Serang. Karangan-karanganana sumebar dina majalah \"Parahiangan\", \"Sipatahoenan\", \"Timbangan\", \"Warga\", \"Majalah Sunda\", \"Langen Sari\", \"Mangl\u00e9\" jeung r\u00e9a-r\u00e9a deui. Taun 1973 meunang hadiah sastra ti majalah Mangl\u00e9 sarta taun 1967 meunang hadiah ti IKAPI Jawa Barat. Salian ti \u00e9ta kungsi og\u00e9 nyieun naskah sandiwara pikeun TVRI..\nKi Umbara kasohor jadi pangarang nu parigel dina ngagambarkeun suasana batin orang Sunda, boh tinu golongan santri, boh nu masih k\u00e9n\u00e9h percaya kana kakuatan goib. Sanajan dina datana euweuh catetan kungsi mondok di pasantr\u00e9n, tapi Ki Umbara tapis pisan nalika nyaritakeun carita dina atmosfer pasantr\u00e9n. Salian ti \u00e9ta, Ki Umbara og\u00e9 kasohor jadi pangarang misteri. Dina karya-karyana urang bisa nit\u00e9nan y\u00e9n \u00e9ta carita misteri t\u00e9h pikeun ngingetan urang y\u00e9n jalma t\u00e9h leuwih mulya ti batan jurig atawa siluman.\nKarya-karya Ki Umbara.\nKarya KI Umbara nu geus medal dina wangun buku di antarana nya\u00e9ta:\nSalian ti karya sastra Sunda, KI Umbara og\u00e9 ngarang carita barudak ku basa Indon\u00e9sia di antarana wa\u00e9 nya\u00e9ta:"}
{"id": "33661", "revid": "25926", "url": "https://su.wikipedia.org/wiki?curid=33661", "title": "Bawang beureum", "text": "Bawang beureum atawa \"Allium Cepa Var Agregatum L\", mangrupa pepelakan anggota \"familia lilaceae\" anu loba tumuwuh di Indon\u00e9sia utamana di provinsi Jawa Tengah perenahna di Kabupat\u00e9n Brebes. Bawang beureum miboga ngaran lokal di antarana bawang abang mirah (Ac\u00e9h), bawang abang (Pal\u00e9mbang), dasun merah (Minangkabau), bawang suluh (Lampung), bawang beureum (Sunda), Brambang abang (Jawa), babang merah (Madura).\nKandungan Gizi.\nTina hasil panalungtikan, y\u00e9n beuti bawang beureum miboga dosis 250\u00a0mg/kg bb, anu ngabalukarkeun nurunkeun kadar gula getih normal saloba 23,46%. dina \"tolbutamid\" dosisna 250\u00a0mg/kg bb sacara \"oral\", nembongkeun y\u00e9n turuna kadar gula getih normal sebesar 22,21%, jeung nambahna \"air suling\" kalayan takarana 5 ml/kg bb sacara oral nandakeun y\u00e9n nurunan kadar gula getih normal nu lobana 3,00%. Salain ti \u00e9ta kandungan bawang beureum nya\u00e9ta minyak atsiri, sikloaliin, metilaliin, dihidroaliin, flavonglikosida, kuersetin, saponin, peptida, fitohormon, vitamin, jeung zat pati."}
{"id": "33662", "revid": "11449", "url": "https://su.wikipedia.org/wiki?curid=33662", "title": "Istrikaan", "text": "Istrikaan nya\u00e9ta kotak beusi ti handapna rata pisan bangunna m\u00e9h juru tilu, di luhurna aya tutupna mak\u00e9 panyekelan, sok disebut og\u00e9 pangl\u00e9otan atawa panglicinan. Asal kecapna tina basa Walanda \"strijkizer\" nu miboga harti ngaleungitkeun kerutan baju ku mak\u00e9 pakakas nu dipanaskeun. Gunana pikeun ngaratakeun papak\u00e9an supaya ngolontong. Istrikaan panasna biasana mak\u00e9 ruhak, aya og\u00e9 nu ku listrik atawa ku minyak tanah.\nSajarah istrikaan sam\u00e9m\u00e9h mas\u00e9hi.\nIstrikaan mimiti digunakeun ku bangsa Yunani taun 400 SM. Nalika \u00e9ta istrikaan dipak\u00e9 pikeun nyieun titikelan vertikal dina pak\u00e9an-pak\u00e9an nu digunakeun dina upacara atawa hiji ritual rutin. Bangsa Romawi og\u00e9 pernah ngagunakeun istrikaan nu wangunna ampir sarua jeung istrikaan mod\u00e9rn jaman kiwari. Istrikaan nu digunakeun ku bangsa Romawi mangsa harita disebut \"prelum\". Ieu jenis istrikaan ngagunakeun t\u00e9hnik \"pressing\". Istrikaan og\u00e9 geus digunakeun ku bangsa China ti abad ka 1 SM. Ieu istrikaan mangrupa pot logam nu bisa dieusian ku areng.\nSajarah istrikaan dina mangsa masehi.\nAwal abad ka-17 jalma ngagunakeun istrikaan nu kasohor ku sebutan \"sadiron\". Ahir abad ka-19 nepi ka abad 20 diciptakeun istrikaan citak (\"cast iron\"). Taun 1800 diciptakeun istrikaan gas jeung istrikaan listrik.\nSanajan istrikaan geus lila dipak\u00e9 dina kahirupan manusa, tapi jalma nu munggaran nyieun istrikaan teu bisa ditangtukeun. Loba jalma nu percaya y\u00e9n istrikaan listrik t\u00e9h dijieun ku Henry W Seely dina taun 1882. Istrikaan nu dijieun ku Henry masih miboga kah\u00e9ngk\u00e9ran nya\u00e9ta h\u00e9s\u00e9 panas. ku lantaran kitu, loba \u00e9lmuan nu nyampurnakeun t\u00e9hnologi istrikaan, di antarana wa\u00e9:"}
{"id": "33663", "revid": "25926", "url": "https://su.wikipedia.org/wiki?curid=33663", "title": "Bayem", "text": "Bayem nya\u00e9ta sayur anu ngaran ilmiahna \"Amaranthus spp\"., mimitina mah ukur dijadikeun pepelakan pikeun hiasan sabangsa kekembangan s\u00e9j\u00e9nna. Tapi, dumasar kana panalungtikan para ahli, ka dieunakeun bayem dipromosikeun minangka tutuwuhan anu bisa jadi sumber kadaharan anu luhung aj\u00e9n gizina nepika meunang 'gelar' \"King of Vegetables\" atawa 'Si Raja Sayur'. Bayem, asalna ti da\u00e9rah Am\u00e9rika tropis. Dikira-kira, datang ka Indonesia dina abad ka-19, bareng jeung dimimitianana rute dagang ka wilayah nusantara. Di Indonesia, bayem aya di unggal propinsi. Numutkeun data ti Departemen Pertanian, total tanah anu bisa dipan\u00e9n bayem legana nepi ka 31,981 h\u00e9ktar. Dina urutan sayur komersial Indonesia anu jumlahna aya 18, bayem t\u00e9h aya dina urutan ka-11.\nJenis.\nTina 60 marga, bayem t\u00e9h aya 800 jenis. Tapi sacara global, tangkal bayem t\u00e9h dibagi kana dua golongan, nya\u00e9ta bayem liar jeung bayem budidaya. Geus bisa katebak tina ngaranna, bayem anu bisa dijadikeun kadaharan, geus pasti bayem budidaya. \nKandungan.\nKandungan gizi bayem kacida lobana. Numutkeun Dr. Seno Sastroamidjojo, tina 100 gram bayem bisa dihasilkeun tanaga 21 kilokalori, cai 92,9 gram, protein 2,1 gram, lemak 0,2 gram, karbohidrat 2,7 gram, jeung kandungan-kandungan gizi s\u00e9j\u00e9nna.\nMangpaat.\nSalain ti ngandung nutrisi anu kacida mangpaatna pikeun kas\u00e9hatan awak urang, bayem og\u00e9 bisa jadi bahan kadaharan anu bisa nyegah rupa-rupa panyakit anu kaitung beurat, kayaning nurunkeun kol\u00e9sterol, nyegah nyeri gugusi, obat \u00e9ksim, mengi, ngajaga kas\u00e9hatan kulit raray, kulit mastaka, jeung keur kas\u00e9hatan rambut. Anu pangkakokcarana, bayem t\u00e9h guna pikeun nyageurkeun panyakit lungs\u00e9 alatan kurang darah. Leuwihna ti \u00e9ta, lantaran ngandung 'serat' anu luhung, bayem kacida alusna pikeun ngageurkeun panyakit sembelit, jantung, stroke, jeung panyakit-panyakit anu aya hubunganana jeung getih."}
{"id": "33664", "revid": "25926", "url": "https://su.wikipedia.org/wiki?curid=33664", "title": "Salak", "text": "Salak tangkal~gagang daunna pinuh ku cucuk; buah~cangkangna saperti sisit kadal; ~atah rasana kesed, tapi tapi lamun geus asak angsena seungit jeung rasana amis; kembang~ ngaranna gojod sedek; saur sepuh Sunda: nu reuneuh teu beunang ngadahar~, matak anakna engk\u00e9 boga rod\u00e9k\nSajarah Singget.\nPepelakan salak mangrupa salah sahiji pepelakan buah anu dipikareseup sarta miboga prosp\u00e9k alus pikeun ditar\u00e9kahan. Wewengkon asal na henteu \u00e9c\u00e9s, tapi disangka ti Thailand, Malaysia sarta Indon\u00e9sia. Aya og\u00e9 anu ngomong y\u00e9n pepelakan salak\n(Salacca edulis) asalna ti Pulo Jawa. Dina mangsa pangjajahan siki-siki salak dibawa ku para saudagar nepi ka menyebar ka sakumna Indon\u00e9sia, komo nepi ka Filipina, Malaysia, Brunei sarta Muangthai.\nJenis-jenis.\nDi dunya ieu dipikawanoh salak liar, kawas Salacca dransfieldiana JP Mo-g\u00e9a; S. magnifera JP Mog\u00e9a; S.minuta; S.multiflora sarta S.romosiana. Sajaba salak liar \u00e9ta, masih dipikawanoh salak liar s\u00e9j\u00e9nna kawas Salacca rumphili Wallich ex. Blume anu og\u00e9 disebut S.wallichiana, C. Martus anu disebut rakum/kumbar (popul\u00e9r di Thailand) minangka nu nyieun masam seger dina masakan. Kumbar ieu henteu berduri, kembangna miboga imah 2 (dioeciious). Salak kaasup famili: Palmae (palem-paleman),monokotil, daun-daunna panjang kalayan urat utama kuat kawas dina kalapa anu disebut lidi. Sakumna bagian daunna miboga cucuk nu seukeut Watangna pondok, lila Klilaan nepi ka 3 m atawa leuwih, pamustunganana rubuh henteu sanggup mawa beungbeurat makuta daun beurat teuing (henteu sabanding kalayan watangna anu leutik). Loba vari\u00e9tas salak anu bisa tumuwuh di Indonesi. Aya anu masih ngora geus karasaeun amis, Vari\u00e9tas punjul anu geus dileupas ku pamar\u00e9ntah pikeun dimekarkeun nya\u00e9ta: salak pondoh, swaru, nglumut, enrekang, gula batu (Bali), sarta s\u00e9j\u00e9n-s\u00e9j\u00e9n. Sabenerna jenis salak anu aya di Indon\u00e9sia aya 3 b\u00e9da anu leuwih dipikawanoh, nya\u00e9ta: salak Jawa Salacca zalacca (Gaertner) Voss anu sikina 2-3, salak Bali Slacca amboinensis (Becc) Mog\u00e9a anu sikina 1- 2, sarta salak Padang Sidempuan Salacca sumatrana (Becc) anu dagingna beureum. Jenis salak \u00e9ta miboga peunteun kom\u00e9rsial anu luhur.\nHasiat Salak.\n Buah Salak (Salacca Edulis) mangrupa salah sahiji buah tropis anu loba dipikaresep ku urang Jepang, Am\u00e9rika, sarta \u00c9ropa. Buah ieu mibanda kandungan giji anu cukup luhur sarta bisa dikonsumsi minangka buah seger atawa dikokolakeun minangka manisan. Daging buah ieu ngandung kalsium, tanin, saponin, sarta flavonoida. Salah sahiji mangpaat ti buah salak nya\u00e9ta minangka ubar mencret. Carana cukup kalayan mengkonsumsi 20 gram daging buah anu masih ngora.\nS\u00e9ntra Tanaman.\nPepelakan salak loba, aya di DKI Jakarta, Jawa Kulon, Jawa Tengah, D.I.Yogyakarta, Jawa W\u00e9tan, Sumatera Kal\u00e9r, Sulawesi Kal\u00e9r, Sulawesi Kidul,\nMaluku, Bali, NTB sarta Kalimantan Kulon."}
{"id": "33665", "revid": "28908", "url": "https://su.wikipedia.org/wiki?curid=33665", "title": "Baduy", "text": "Urang Baduy atawa anu sering disebut og\u00e9 masarakat kan\u00e9k\u00e9s mangrupa masarakat adat di d\u00e9sa Kan\u00e9k\u00e9s Kacamatan Leuwidamar Kabupat\u00e9n Lebak nu nyicingan gunung Kendeng. Masarakat Baduy nyicingan gunung anu jauh ti pilemburan, lega da\u00e9rahna ngan 5000 Ha nu ku pamar\u00e9ntah dijadikeun da\u00e9rah wisata budaya.\nAsal kecap.\nSacara \u00e9timologis kecap baduy beunang nyutat tina kecap Badui; badui; urang Sunda baheula di Pajajaran anu nyingkurkeun man\u00e9h dina pareumnakeun abad ka-15 lantaran arembungeun asup Islam. Tempat urang baduy ayana di Cib\u00e9o, kiduleun Pand\u00e9glang. Mula-mula anu nyebut nya\u00e9ta balad Islam p\u00e9dah arembung jadi Islam, di Cib\u00e9ona ngajadikeun d\u00e9sa sorangan jeung aya pangurusna. Aya og\u00e9 nu nyebutkeun y\u00e9n masarakat baduy nya\u00e9ta sesebutan pikeun masarakat di da\u00e9rah Kan\u00e9k\u00e9s anu dib\u00e9r\u00e9 ku urang Kan\u00e9k\u00e9s luar, sesebutan \u00e9ta lantaran dua hal nya\u00e9ta : \nPasipatan urang Baduy.\nUrang baduy miboga paripolah anu jarang robah ti baheulana. Ageman urang baduy nya\u00e9ta sunda wiwitan. Numutkeun ageman \u00e9ta sagala paripolah manusa ulah silih nyilakakeun kudu silih asih. Urang baduy dibagi jadi dua nya\u00e9ta baduy luar jeung baduy jero. Baduy jero kabagi kana tilu kapuunan nya\u00e9ta Cibeo, Cikeusik jeung Cikertawana. \u00c9ta kapuunan miboga pamingpin anu disebut puun. Sedengken baduy luar ditandaan ku cara mak\u00e9 baju anu leuwih dominan hideung, kasebar di gigireun baduy jero. Baduy luar og\u00e9 disebut baduy panamping anu hartina jalma anu dipiceun, sabab urang baduy luar mangrupa urang baduy jero anu dihukum lantaran ngalanggar aturan anu aya di baduy jero.\nPakasaban masarakat Kan\u00e9k\u00e9s.\nTaneuh huma mangrupa par\u00e9 atawa palawija. Sanggeus pan\u00e9n, taneuh diingkeun atawa diantep heula, teu digagarap nepi ka taneuhna balik deui ka asal. Ngahuma hartina melak par\u00e9, Ngagarap taneuh osok pundah-pindah ti hiji taneuh ka taneuh nu s\u00e9j\u00e9nna dipapay. Muka lahan anyar di leuweung geledegan nepi ka b\u00e9ak pan\u00e9n, ngagarap deui ka huma nu geus euwueh caian deui. Kagiatan ieu dilakukeun nalika usum pepelakan, nyawah atawa patani loba dilakukeun ku masarakat sunda. Tapi pikeun masarakat kan\u00e9k\u00e9s, tatan\u00e9n di sawah-sawah mangrupa kagiatan nu geus jadi kabiasaan. \nSumber kahirupan dina tradisi kan\u00e9k\u00e9s nya\u00e9ta melak par\u00e9 di kebon, ngala laku jeung sasatoan nu aya di leuweung, melak bungbuahan, jeung nyadap cai kawung di leuweung.\nPatani huma mangrupa hiji-hijina pakasaban patani urang sunda Kan\u00e9k\u00e9s, maran\u00e9hna nganggap taneuh garapan mangrupa titipin ti Pang\u00e9ran, maran\u00e9hna sakur dib\u00e9r\u00e9 kapercayaan pikeun ngurus sarta ngamangpaatkeun kalayan had\u00e9 jeung wijkasana.\nSacara hukum adat, status ni miboga taneuh huma ditujukeun pikeun jalma nu mimiti muka jeung ngagarap taneuh \u00e9ta. \nLamun r\u00e9k digunakeun ku jalma lian, kudu m\u00e9nta idin heula kanu ngagarap mimiti.\nTaneuh garapan huma nu ditinggalkeun saencan sataun pinuh, urang sunda nyebutna jami,ngagarapan taneuh jami disebut ngajami. \nTaneuh huma nu geus ditinggalkeun leuwih ti sataun jeung loba dipelakan tatangkalan nu ged\u00e9, disebutna reuma kolot.\nBaduy kiwari.\nUrang baduy, kiwari dib\u00e9dakeun kana tilu golongan:"}
{"id": "33666", "revid": "25926", "url": "https://su.wikipedia.org/wiki?curid=33666", "title": "Gadung", "text": "Gadung; \"Dioscorea triphylla\" nya\u00e9ta tangkal anu sok diarah beutina]] tur mangrupa bahan kadaharan anu can loba dipikawanoh ku masarakat, utamana masarakat kota. Gadung biasana tumuwuh dina rungkun atawa di leuweung. Arang k\u00e9n\u00e9h jalma anu ngamangpaatkeun gadung pikeun bahan kadaharan, sabab ngandung racun dioscorin, diosgenin jeung dioscin anu bisa nyababkeun gangguan syaraf, balukarna bakal ngarasa lieur jeung hayang utah.\nGadung asalna ti India beulah kulon, tuluy sumebar ka Asia Tenggara. Tumuwuh dina taneuh datar nu luhurna nepi ka 850 dpl, tapi bisa og\u00e9 kapanggih dina dataran anu luhurna 1.200 m dpl. Tangkal gadung ieu umumna og\u00e9 teu acan dibudidayakan sacara teratur. Minangka dipelak cukup teratur t\u00e9h di wewengkon Jawa Barat, Jawa Timur jeung Lampung. Umumna di wewengkon Sumatera Barat, Jambi, Riau, Kalimantan Selatan, Sulawesi Selatan, Sulawesi Tenggara, Sulawesi Tengah jeung Maluku teu acan aya pros\u00e9s budidaya gadung.\nKandungan.\nBeuti gadung anu bisa didahar kira-kira 85%. Upama dibandingkeun jeung sampeu, beuti gadung anu baseuh ngandung leuwih saeutik karbohidrat, tapi ngandung cai jeung protein anu leuwih ged\u00e9. Gadung og\u00e9 ngandung alkaloid dioskorina, diosgenina, saponin, furanoid norditerpena, zat pati, jeung tanin.\nJenis.\nAya sawatara rupa gadung, nya\u00e9ta:\nCara ngaleungitkeun racun gadung.\nDi Indonesia, hususna di pilemburan, loba cara pikeun ngaleungitkeun racun anu aya dina gadung, nya\u00e9ta ku cara ngeueum beuti gadung kana larutan uyah atawa lebu, tuluy dipo\u00e9, sanggeus dipo\u00e9 keukeum dina cai nu ngamalir salila sapo\u00e9, atawa saupama dikeukeum dina cai anu teu ngamalir, caina kudu diganti unggal 4 jam sakali, tuluy diwasuh ku cai anu ngamalir salila 2 po\u00e9.\nMangpaat.\nSalian ti digunakeun sabag\u00e9 bahan kadaharan poko, gadung og\u00e9 bisa dipak\u00e9 ubar keputihan, kencing manis, kusta, nyeri beuteung, nyeri hamperu, sumilangeun, radang kandung hamperu, reumatik (nyeri sendi), jeung kapalan (obat luar). Salian ti \u00e9ta gadung og\u00e9 bisa dimangpaatkeun pikeun bahan p\u00e9stisida pikeun nungkulan hama hileud, carana nya\u00e9ta 2 siki beuti gadung jeung 1\u00a0kg daun mimba ditumbuk nepi ka lemes, ditambahan ku 20 l\u00e9ter cai sabun, koc\u00e9k nepi ka rata, antepkeun sapeuting, tuluy saring, p\u00e9stisida nabati siap dipak\u00e9."}
{"id": "33667", "revid": "25926", "url": "https://su.wikipedia.org/wiki?curid=33667", "title": "Sal\u00e9dri", "text": "Sal\u00e9dri (\"Apium graveolens\") nya\u00e9ta tutuwuhan anu asupna kana sayuran tur bisa dimangpaatkeun pikeun ubar. Sal\u00e9dri bisa tumuwuh di dataran luhur atawa di dataran handap, perkebunan sal\u00e9dri di Indonesia ayana di Brastagi, Sumatera Utara jeung di Jawa Barat ngawengku Pac\u00e9t, Pangal\u00e9ngan jeung Cipanas anu hawana tiis. Di Indonesia daun sal\u00e9dri dimangpaatkeun pikeun sambara papasakan atawa panglengkep dina sayur sop. Pikeun urang Romawi Kuna sal\u00e9dri digunakeun sabag\u00e9 'karangan bunga'. Numutkeun para ahli sajarah botani, daun saledri geus dimangpaatkeun sabag\u00e9 sayuran ti abad XVII atawa taun 1640, sarta dimangpaatkeun jadi ubar dina taun 1942.\nKandungan.\nDina unggal 100gr sal\u00e9dri ngandung: \nMangpaat.\nSalian ti dijadikeun sambara, sal\u00e9dri og\u00e9 bisa dimangpaatkeun pikeun ubar hipert\u00e9nsi, nyeri panon, reumatik, mengi, og\u00e9 bisa ngaleubeutkeun buuk, jeung ngungkulan beungeut nu loba ngandung minyak."}
{"id": "33668", "revid": "25926", "url": "https://su.wikipedia.org/wiki?curid=33668", "title": "Pala", "text": "Pala (\"Myristica fragan Haitt\") t\u00e9h rempah-rempah asli ti Indonesia nya\u00e9ta ti Banda jeung Maluku. Pala, sumebar ka Pulo Jawa nalika Marcopolo indit ka Tiongkok ngaliwatan Pulo Jawa taun 1271 nepi taun 1295. Ti harita, pala dibudidayakeun nepi ka Pulo Sumatera. Pala dipikawanoh minangka rempah-rempah anu ngahasilkeun minyak atsiri, anu mangrupa bahan dasar dina indusri inuman jeung kosmetik. Sacara umum mangpaat pala dicokot tina kulit watang nepi ka daging buahna.\nKandungan.\nKandungan tina:\n1. Arilus: Minyak atsiri, minyak lemak, zat samak, jeung zat pati.\n2. Siki: Minyak atsiri, minyak lemak, saponin, miristisin, elemisi, \u00e9nzim lipase, p\u00e9ktin, hars, zat samak, l\u00e9monena, jeung asam ol\u00e9anolat.\n3. Kulit buah: Minyak atsiri jeung zat samak.\nJenis.\nAya sawatara rupa buah pala, nya\u00e9ta:\nMangpaat.\nSiki buah pala bisa dimangpaatkeun pikeun dijadikeun ubar dis\u00e9ntri, maag, m\u00e9ncr\u00e9t, ngeureunkeun utah, sebel, mules, perut kembung, insomnia, reumatik, serak, ngaringankeun nyeri, ngajaga stamina, sarta nyingkahan dehidrasi. Salian ti dijadikeun ubar, pala og\u00e9 biasana diolah jadi manisan."}
{"id": "33669", "revid": "25926", "url": "https://su.wikipedia.org/wiki?curid=33669", "title": "Sisingaan", "text": "Sisingaan mangrupa \"atraksi\" kasenian tradisional urang Sunda anu pidanganganana ku cara merenahkeun budak sapasang luhureun sisingaan (singa jijieunan) anu dibarengan ku opat penari,mak\u00e9 iringan taromp\u00e9t jeung kendang.Sisingaan mangrupa pintonan anu \"atraktif\" jeung ngahibur panongtonna .\nSeni has budaya Sunda ieu ayana di Kabupaten Subang provinsi Jawa Barat. Sisingaan mangrupa seni pintonan rakyat Subang anu masih aya nepi ka kiwari.\nSejarah Sisingaan\nSisingaan diciptakeun dina taun kira-kira 1975 ku para seniman sunda, sabab panginget datangna kasenian reyog Ponorogo ka dayeuh kasebut anu di bantun ku kaum Urban ti Ponorogo. Sanggeus para seniman sunda sawala kalawan seniman R\u00e9yog anu benten pisan kalawan r\u00e9og sunda,yen reyog ti Jawa wetan langkung metot perhatin sarta mibanda peunteun filasofi anu luhur sarta mibanda catetan sajarah ngalawan \nkolonial Belanda. Mangka di ciptakanlah hiji kasenian sanggem \nNembongkeun id\u00e9ntitas has Subang ti alpukah para seniman.\nSisingaan di ilhami ti carios serial Reyog di Jawa Wetan,anu nyaritakeun\nbungah lalampahan para ponggawa raja Singa Barong ti karajaan Lodaya \nwanci nuju karajaan Daha. Sanaos sang raja kakoncara bengis sarta \nangkuh,nanging para ponggawa sok satia manggul tandu anu di tiduri ku \nraja singa barong.\nSajaba ti \u00e9ta minangka lambang lalawanan \nrakat Indon\u00e9sia ka kesewenangan Belanda anu di gambarkan minangka sosok \nsinga dina lambang VOC,Perkawis ieu boga tujuan minangka edukasi pembelajaran sajarah menenangkeun kanggo para siswa.\nMekar Seni.\nNalika tampil euweuh b\u00e9b\u00e9daan anu atra antara sisingaan mod\u00e9rn jeung sisingaan tradisional. \"Gerakan\" jeung \"atraksi\" nu ngangkat singa, mintonkeun gerakan anu m\u00e9h sarua.Pintonan sisingaan dibarengan ku sora taromp\u00e9t jeung kendang jiga musik penca silat. Sapasang budak leutik anu mak\u00e9 baju adat sunda dita\u00e9kkeun kana sapasang sisingaan anu diangkat ku opat \"penari\" (hiji singa digotong ku opatan).Gerakan-gerakan jiga jurus silat dipintonkeun bari diseselan ku jaipongan, tarian has Jawa Barat.\nBaheula pama\u00e9n sisingaan t\u00e9h dalapan urang lalaki anu ngagotong bon\u00e9ka singa dibarengan ku saurang pamingpin kelompok, sababaraha urang pama\u00e9n waditra jeung dua urang nu ma\u00e9nkeun jajangkungan.Atraksi sisingaan ngahijikeun tilu unsur seni anu utama nya\u00e9ta gerak tari atawa pencak silat jeung jaipongan, seni sora gamelan kendang jeung gong, sarta seni busana anu dipak\u00e9 ku para pama\u00e9nna. Para pama\u00e9n sisingaan mintonkeun akrobat jeung tarian anu atraktif, rupa-rupa gerakan ieu nyieun warga anu ningali pintonan ngarsa kahibur. Di tengah zaman mod\u00e9rnisasi jeung ayana budaya asing anu asup, sisingaan angger bisa lumaku nepi ka kiwari minangka pintonan rakyat di da\u00e9rah Subang, Jawa Barat. Simbolisasi budak anu diuk luhureun singa salaku r\u00e9fl\u00e9ksi perjoangan pemb\u00e9basan Nasional pikeun ng\u00e9l\u00e9hkeun kakuatan imp\u00e9rialis sarta kompradorna di jero nagri."}
{"id": "33670", "revid": "25926", "url": "https://su.wikipedia.org/wiki?curid=33670", "title": "Kon\u00e9ng", "text": "Kon\u00e9ng (\"Curcuma domestic\") salah sahiji pepelakan nu kaasup ubar jeung sambara. Salian ti \u00e9ta, kon\u00e9ng og\u00e9 osok jadi bahan dasar pikeun kosm\u00e9tik jeung t\u00e9kstil. Dumasar kana hasil panalungtikan taun 2003, y\u00e9n kon\u00e9ng dumasar kana jumlah anu dibutuhkeun ku industri pikeun jadi ubar tradisional di Jawa W\u00e9tan aya dina r\u00e9ngking kahiji jeung di Jawa Tengah mah kalima panglobana anu mak\u00e9 bahan dasar ubar s\u00e9j\u00e9nna. Kunyit dipikawanoh dina sagala rupa wewengkon kalawan sababaraha ngaran lokal saperti \"unin\" basa Ambon, \"gorachi\" basa Ternate nu hartina emas, \"turmeric\" (Inggris), \"kurkuma\" (Walanda), \"turmeric\" (Indon\u00e9sia jeung Malaysia), \"janar\" (Banjar), \"kunir\" (Jawa), \"huni\" (Bima), \"kony\u00e9\" (Madura), \"Kunyir\" (Komering), \"Cahang\" (Dayak Panyambung), \"Dio\" (Panihing), \"Uinida\" (Talaud), \"Kuni\" (Sangir), jeung \"Alawaha\" (Gorontalo).\nAsal-usul.\nSajarahna kon\u00e9ng t\u00e9h ti India, tuluy sumebar ka sakuliah dunya nu pangutamana mah di da\u00e9rah tropis. Ieu tutuwuhan mibanda watang semu anu disusun ku palapah daun anu jangkungna 25 nepi ka 100\u00a0cm. Wangun daun buleud lir endog bari manjang, warnana h\u00e9jo ngora, unggal tanggal kon\u00e9ng miboga 6 nepi ka 10 helai daun.\nKandungan.\nKandungan kimia kon\u00e9ng terdiri dari pada minyak atsiri, sikloiserin, mirsen, metil farbinol, d.kamper, dan kurkurmin minyak atsiri, sikloiserin, mirsen, metil farbinol, d.kamper, dan kurkurmin. Salain ti \u00e9ta kon\u00e9ng miboga sipat anti-radang, antioksida, anti kanser, \"pelindung hati\". \nKon\u00e9ng miboga kandungan senyawa anu miboga mangpaat pikeun ubar, anu disebut \"kurkuminoid\" anu ngawengku kurkumin, desmetoksikumin jeung bisdesmetoksikurkumin jeung zat- zat mangpaat laina. \nKandungan Zat : "}
{"id": "33671", "revid": "172", "url": "https://su.wikipedia.org/wiki?curid=33671", "title": "Mahkamah konstitusi", "text": "Mahkamah Konstitusi R\u00e9publik Indon\u00e9sia nya\u00e9ta lembaga nagara anyar dina sistim katatanagaraan Indon\u00e9sia hasil parobahan Undang-undang Dasar Nagara R\u00e9publik Indon\u00e9sia taun 1945. Salaku organ konstitusi, ieu lembaga dirarancang pikeun jadi pangawal jeung sakaligus napsirkeun Undang-undang Dasar ngaliwatan putusan-putusanana.\nDina ngalaksanakeun tugas konstitusionalna, Mahkamah Konstitusi ngupayakeun ngawujudna visi kalembagaan, nya\u00e9ta ajegna konstitusi dina raraga ngawujudkeun cita nagara hukum jeung d\u00e9mokrasi demi kahirupan kabangsaan jeung kanagaraan anu mibanda martabat. Visi \u00e9ta t\u00e9h jadi padoman pikeun Mahkamah Konstitusi dina nagjalankeun kakawasaan kahakiman anu diemban sacara merdika tur tanggungjawab saluyu jeung amanat Undang-undang Dasar.\nSajarah Diwangunna Mahkamah Konstitusi.\nLambaran munggaran sajarah Mahkamah Konstitusi (MK) nya\u00e9ta diadopsina ide mahkamah konstitusi (constitutional court) dina amandem\u00e9n konstitusi ku Majelis Permusyawaratan Rakyat (MPR) taun 2001 sakumaha dirumuskeun dina katangtuan Pasal 24 ayat (2) jeung Pasal 24C Undang-undang Dasar 1945 hasil parobahan katilu anu disahkeun tanggal 9 Nop\u00e9mber 2001. Id\u00e9 diadegkeunana mahkamah konstitusi mangrupa salah sahiji kamekaran pamikiran hukum jeung kanagaraan mod\u00e9ren anu muncul dina abad ka-20. Ditilik tina jihat waktu, nagara R\u00e9publik Indon\u00e9sia t\u00e9h nagara anu ka-78 anu ngadegkeun MK sakaligus nagara munggaran di dunya dina abad ka-21 anu ngadegkeun ieu lembaga.\nSabari nungguan diadegkeunana MK , MPR netepkeun Mahkamah Agung (MA) sangkan ngajalankeun fungsi MK pikeun sawatara waktu, nya\u00e9ta ti mimiti disahkeunana Pasal III Aturan Peralihan Undang-undang Dasar 1945 hasil parobahan kaopat tanggal 10 Agustus 2002. Pikeun nyiapkeun aturan sacara gemet ngeunaan MK, Dewan Perwakilan Rakyat (DPR) jeung Pamar\u00e9ntah ngabahas Rancangan Undang-undang Dasar (RUU) ngeunaan MK. Sanggeus dipadungdengkeun kalawan daria, DPR jeung Pamar\u00e9ntah babarengan nyatujuan disusunna Undang-undang Nomer 24 taun 2003 ngeunaan Mahkamah Konstitusi tanggal 13 Agustus 2003, tur disahkeun ku Pr\u00e9sid\u00e9n po\u00e9 \u00e9ta k\u00e9n\u00e9h (Lambaran Nagara Taun 2003 Nomer 98, tambahan Lambaran Nagara nomer 4316).\nDua po\u00e9 sanggeusna , dina tanggan 15 Agustus 2003, Pr\u00e9sid\u00e9n ngaliwatan Kepres nomer 147/M taun 2003 ngangkat salapan (9) hakim konstitusi anu munggaran, dituluykeun ku sumpah jabatan para hakim konstitusi di Istana Nagara tanggal 16 Agustus2003.\nLambaran lalampahan MK satuluyna nya\u00e9ta dilimpahkeunana perkara ti MA ka MK dina tanggal 15 Oktober 2003 anu ditanggaraan ku dimimitianana kagiatan MK salaku salah sahiji canggah kakawasaan kahakiman nurutkeun katangtuan Undang-undang Dasar 1945. MK mimiti ngalaksanakeun kawenangan, hartina kawenangan MA dina ngalaksanakeun kawenangan MK dieureunan sakumaha diamanatkeun ku Pasal III Aturan Peralihan Undang-undang Dasar 1945.\nKalungguhan, Kawenangan, jeung Kawajiban MK.\nKalungguhan\nMahkamah Konstitusi t\u00e9h salah sahiji lembaga nagara anu ngalaksanakeun kakawasaan kahakiman anu merdika pikeun dicalagarakeunana peradilan guna ajegna nagara hukum jeung kaadilan.\nKawenangan\nMahkamah R\u00e9publik Indon\u00e9sia mibanda opat (4) kawenangan jeung hiji (1) kawajiban sakumaha diatur dina Undang-undang Dasar 1945.\nMahkamah Konstitusi miboga kawenangan ngayakeun pangadilan dina tingkat munggaran jeung pungkasan anu sipat putusanana final pikeun:\nKawajiban\nMahkamah Konstitusi wajib m\u00e9r\u00e9 putusan kana pamadega DPR y\u00e9n Pr\u00e9siden jeung/ atawa Wakil Pr\u00e9siden disangka: \nVisi jeung Misi MK.\nVisi Mahkamah Konstitusi\nAjegna konstitusi dina raraga ngawujudkeun cita nagara hukum jeung d\u00e9mokrasi demi kahirupan kabangsaan jeung kanagaraan anu mibanda martabat.\nMisi Mahkamah Konstitusi\nSusunan Organisasi jeung Susunan Mahkamah Konstitusi R\u00e9publik Indon\u00e9sia.\nSusunan Organisasi\nMahkamah konstitusi diwangun ku salapan (9) urang hakim konstitusi anu diajukeun masing-masing tilu (3) urang ku DPR, Pr\u00e9sid\u00e9n, jeung Mahkamah Agung anu ditetepkeun ku putusan Pr\u00e9sid\u00e9n. Susunan organisasina diwangun ku saurang pupuhu ngarangkep anggota, saurang wakil pupuhu ngarangkep anggota, jeung tujuh anggota hakim konstitusi.\nPikeun kalancaran tugas jeung wewenang, MK dibantuan ku hiji Sekretariat J\u00e9nderal jeung Kapaniteraan, anu susunan organisasi, fungsi, tugas, jeung wewenangna diatur ku kaputusan Pr\u00e9sid\u00e9n kalawan usul MK.\nMangsa jabatan hakim Konstitusi nya\u00e9ta lima (5) taun tur bisa dipilih deui pikeun sakali mangsa jabatan. Sedengkeun pupuhu jeung wakil pupuhu dipilih ti jeung ku hakim konstitusi pikeun mangsa jabatan tilu (3) taun.\nHakim Konstitusi t\u00e9h kaasup pajabat nagara.\nSusunan Mahkamah Konstitusi R\u00e9publik Indon\u00e9sia Mangsa Jabatan 2003-2008.\nProfil Ahmad Fadlil Sumadi, salah saurang Hakim Konstitusi\nTempat / Tanggal Lahir: Kendal / 22-08-1952\nAgama: Islam\nJabatan: Hakim Konstitusi RI\nAtikan:\nS-3 Hukum Tata Negara Universitas diponogoro Taun 2008-Sekarang (Kandidat Dokter).\nS-2 Hukum Universitas Islam Indon\u00e9sia Yogyakarta Taun 1996;\nS-1 Syariah IAIN Semarang Taun 1978;\nSarjana Muda Syariah Unissula Semarang Taun 1976;\nKarir:\nHakim Konstitusi pada Mahkamah Konstitusi RI Taun 2010-ayeuna;\nWakil Ketua Pengadilan Tinggi Agama Yogyakarta Taun 2008-2009;\nPanitera Mahkamah Konstitusi RI Taun 2003-2008;\nHakim Pengadilan Tinggi Agama DKI Jakarta/Sekretaris Wakil Ketua Mahkamah Agung RI Taun 2001-2003;\nS\u00e9kretariat J\u00e9nderal jeung Kapaniteraan Mahkamah Konstitusi R\u00e9publik Indon\u00e9sia.\nS\u00e9kretariat J\u00e9nderal Mk ngajalankeun tugas t\u00e9knis administratif MK. S\u00e9kretariat J\u00e9nderal dipingpin ku saurang s\u00e9kretaris j\u00e9nderal.\nKapaniteraan MK ngajalankeun tugas t\u00e9knis administrasi justisial. Kapaniteraan Mahkamah Konstitusi R\u00e9publik Indon\u00e9sia dipingpin ku saurang panitera.\nPros\u00e9s Perkara di MK.\nCatetan"}
{"id": "33672", "revid": "17458", "url": "https://su.wikipedia.org/wiki?curid=33672", "title": "Jambu air", "text": ""}
{"id": "33673", "revid": "25926", "url": "https://su.wikipedia.org/wiki?curid=33673", "title": "Gondang", "text": "Gondang nya\u00e9ta kasenian anu prakprakana t\u00e9h nakolkeun halu kana lisung, nutu par\u00e9 sabari ngahaleuang. Numutkeun Danadibrata mah gondang t\u00e9h nya\u00e9ta lagu dina tutunggulan, ngagondang mah nya\u00e9ta kakawihan dipirig ku tutunggulan; lagu ngagondang kad\u00e9ng\u00e9na ngalengis, basa-basana muji par\u00e9 nu keur ditutu; ngagondang sok dilakukeun ku mojang-mojang bari mikat jajaka nu keur milih pipamajikaneun. salah sahiji ciri gondang nya\u00e9ta ayana kagiatan tutunggulan mak\u00e9 halu jeung lisung. \u201cTingtung tutunggulan gondang\u201d hartina sora-sora anu kad\u00e9ng\u00e9 tina paaduna halu jeung lisung anu dipa\u00e9nkeun ku sababaraha jalma, nepi ka ngahasilkeun sora-sora anu \"polyphonis\".\nSajarah.\nSeni gondang Sunda nya\u00e9ta seni tradisional anu mangrupa budaya sunda warisan ti karuhun anu kungsi kawentar sababaraha taun katukang. Gondang, mangrupa salah sahiji kasenian anu n\u00e9mbongkeun ciri masarakat agraris pikeun ngungkarakeun rasa sukur ka Nu Maha Kawasa sabada pan\u00e9n. Biasana seni gondang buhun dipintonkeun pikeun sukuran kana hasil pan\u00e9n anu dihasilkeun. Mimitina gondang mangrupa bag\u00e9an tina upacara pikeun ngahormat ka Dewi Par\u00e9, Nyi Pohaci Sanghyang Sri, nalika nutu par\u00e9 nu munggaran biasana disebut meuseul nyai sri, sabada pan\u00e9n lekasan salaku ungkapan rasa bungah sabada pan\u00e9n raya, tapi og\u00e9 mangrupa hiji kasempetan pikeun nu ngarora pikeun meunangkeun papacanganana. Anu sok ngagondang nya\u00e9ta wanoja anu dianggap suci atawa nu geus teu \"menstruasi\"(menopause) nalika jaman Prabu Siliwangi baheula mah.\nPrakprakan Ngagondang.\nSababaraha wanoja nutu par\u00e9 mak\u00e9 halu kana lisung, tuluy sababaraha jajaka datang. Nalika paamprok antara jajaka jeung wanoja aya paguneman bari dihaleuangkeun bari silih heureuyan, anu tungtungna \u00e9ta jajaka t\u00e9h balikna sapasang-sapasang.\nPakakas nu dipak\u00e9 nalika ngagondang.\nAnapon alat-alat nu dipak\u00e9 nalika ngagondang nya\u00e9ta lisung, halu, kacapi, kendang, goong, kohkol, jeung angklung buncis:\nConto Naskah Gondang.\nKentrung Hariring\nku: Nano. S\nJajaka : Tamaha jadi lalaki kudu bisa nyieun halu\nHaluna haluna kuat lir beusi\nDipak\u00e9 nutu di lisung sorana angin-anginan\nNgelentrung matak nineung ka nyi mojang\nAlah kentrung-kentrung aduh ram\u00e9 pisan\nAlah kaw\u00e9l-kaw\u00e9l aduh tapis pisan\nNajan ram\u00e9 teu pabeulit \nSukuna tara tikait\nNajan ripuh teu rumahuh\nSumawona hahah-huhuh\nPaling-paling aduh nyeri cangk\u00e9ng \nAlah kentrung-kentrung 2X\nJajaka 1: Basa Nyi \u00c9m\u00e9h keur nutu ngalamun ka dagor halu\nHuntuna murudul satilu-tilu\nJajaka2: Basa Nyi Icih keur napi gubag-gibeg pasang aksi\nHaluna teu pupuguh nyinteruk ceuli\nJajaka 3: Nyi Ijah milihan s\u00e9rah katinggang lebaheun sirah\nBareuhna melendung saged\u00e9 gajah\nJajaka 4: Nyi Mumu gaw\u00e9na kerung bangun anu nyeri beuteung\nGorobas logodor saged\u00e9 halu\nJajaka 5: Nyi Ijur peuting ngalindur salaki dijieun halu\nAn\u00e9hna salakina seuseurian \nJajaka : hahahahahaha heuheuheuheuheuheu 2x\nJajaka 1: Leuh euleuh tuh aya nyi mojang\nJajaka: Cing mana?\nJajaka 2: Duh meuni hezo\nJajaka: Ar\u00e9k h\u00e9jo ar\u00e9k kon\u00e9ng ka nyi mojang tetep hayang\nJajaka 1: Mun ka dieu r\u00e9k kumaha?\nJajaka 2: Acuh wa\u00e9 sabab butuh\nJajaka1 : Leuwih had\u00e9 urang goda\nJajaka: Akur pisan mending kitu\nJajaka: N\u00e9ng..N\u00e9ng..N\u00e9ng...sora lonc\u00e9ng\nPastiiiiii \u00e9raeun\nNyi..nyi...nyi nyiruan tuh\nAduh lucu persis pragawa...teu akh\nWanoja : Asa teu gugur teu angin jeung asa kamalinaan\nCunihin t\u00e9h kaleuwihan siga nu kurang saeundan\nAya naon aya naon cing p\u00e9k ngomong anu bener\nJajaka: Manawi peryogi halu sa\u00e9 pisan kanggo nutu\nWanoja: Tayoh pantes kapatutna sirah batu kawas halu\nJajaka: Rumaos akang mah hipu kagaduh mung ukur halu\nWanoja: Ngomong kalah beuki ngaco polah api-api bodo\nKami tetep henteu suka anjeun kudu tanggung jawab\nJajaka: Da man\u00e9h mimitina jadi saya katempuhan\nAri geus kieu kumaha ngomong...ngomong\nIeu kuring t\u00e9h arisin-isin isin tuh isin ku lisung\nMoal sakali-kali deui hah\nAwas diwartoskeun ka abah\nHayoh nyuhunkeun dihapunt\u00e9n \nSok sok da moal nanaon\nWanoja: Kalakuan pangakalan kalakuan panipuan\nKalakuan teu uyahan kahayangna diwawuhan\nJajaka: Kadangu henteu tuh anjeunna bendu socana meuni baruleud\nAyeuna kieu da man\u00e9h nu boga dosa man\u00e9h nu tanggung jawabna\nWanoja: Pastiiiiiii \u00e9raeun...!!!!\nJajaka: Enyaaaaaa..\nWanoja 1: Kami mah jadi kaduhung geus nyar\u00e9kan leuwih teuing\nSok sieun raheut hat\u00e9na ngaganggu kana jiwana\nWanoja 2: Lalaki kitu kuduna supaya kapok jadina \nSabab mun terus diantep boga rasa ieuh aing\nWanoja 3: Tapi mun ngukur dosana bet asa teu sabaraha\nKumaha atuh jadina sangkan teu gor\u00e9ng ahirna\nWanoja 4: Halu dipak\u00e9 gantina nurutan cara man\u00e9hna \nUrang pak\u00e9 tutunggulan ciri urang sauyunan\nWanoja: Akur...akur.. nu gor\u00e9ng lain jalmana\nTapi kalakuanana hayu rawatan ayeuna\nJajaka: Tah kitu alus diurus ti leuleutik geus ged\u00e9 mulang tarima\nHis naha kitu teu kedah isin-isin teraskeun..teraskeun\nWanoja: Da man\u00e9h mimitina jadi kami katempuhan\nHenteu kudu sindir sampir ngomong ngomong\nA\u00e9h-a\u00e9h bet ngabetem awas moal dipasihan\nJajaka: Apem\nWanoja: Kadangu henteu tuh anjeunna surti kiceupna siga kelenci\n\u00c9ta kelencina moal kabur\nNya ceuk kami og\u00e9 mun daria p\u00e9k balaka\nJajaka: Isiiiiin k\u00e9n\u00e9h\nJajaka 1: Cing halu kuring contoan\nJajaka: Mimitina w\u00e9h\nJajaka 3 : \"Sayang cantik-cantik pada tuli\"\n\"Telinganya mungkin kelebihan gizi\"\n\"Sayang kalau mungkin dioperasi\"\n\"Telinganya lucu seperti kelinci\"\nJajaka 2: Halo halo nyi Omoh nih??\nOk..ok..ok ak ok ey ok ak ok ey\n\"Salam sayang buatmu seorang\"\nCup cup cup a ji no mo to\nHeu..euh heu..euh heu..euh dah Omoh\nApa? kang Ibro?\nAda sebentar yah\nJajaka 4: Halo-halo saya Ibro nih\nSlamat subuh\nOh...nyi Ijur nih?\nHalo...&lt;jur&gt;\nApa kabar...&lt;jur&gt;\nAh engga...&lt;jur&gt;\nMakan tebu...&lt;jur&gt;\nHalo halo haloooooooowwww\nJajaka : Cant\u00e9l yuk?\nJajaka: Upamina ieu mah nu pas\u00e9a wawuh deui cing kedah dikumahakeun?\nWanoja : Ditaros\nJajaka: Upamina ieu mah hoyong teras silih asih cing kedah dikumahakeun?\nWanoja: Ditarosan\nUpamina ieu mah ditarosan pareng kersa cing kedah dikumahakeun?\nJajaka: Dik\u00e9l\u00e9k\u00e9t\u00e9k\nAkang mah geus pageuh jangji\nMoal boga pamajikan \nIwal ka anu sahiji \nAnu meulit dina ati\nWanoja: Leuh euleuh euleuh \nNa saha t\u00e9a?\nJajaka: San\u00e9s sasaha kapan salira\nWanoja: Duka atuh?\nJajaka : Akang cinta\nWanoja: Ng\u00e9mut heula\nJajaka: Kedah kersa\nWanoja:Lamun henteu \nJajaka:Kedah mangga\nWanoja: Lamun mangga\nJajaka: itu dia\nJajaka &amp; wanoja: Deungkleung d\u00e9ngd\u00e9k deungkleung \nDeungkleung d\u00e9ngd\u00e9k deungkleung\nWanoja: Lamun moal da\u00e9k\nJajaka: Akang ng\u00e9l\u00e9k\u00e9t\u00e9k\nwanoja: Lamun abdi da\u00e9k\nJajaka :Kulan\nwanoja: Da\u00e9k \nJajaka :Kulan\nwanoja: Da\u00e9\u00e9k\nJajaka :Kulan \nwanoja: Da\u00e9\u00e9\u00e9\u00e9\u00e9\u00e9\u00e9\u00e9kkk\nJajaka: Akang ngar\u00e9ngk\u00e9n\u00e9k\nWanoja:Kad\u00e9nya ulah ngabohong\nJajaka: His moal\nWanoja: Kad\u00e9nya tong mangnyerikeun\nJajaka : His moal\nwanoja: Kad\u00e9nya midua hat\u00e9\nJajaka: Moal\nWanoja: Kad\u00e9nya sing nyaah pisan\nJajaka :Moal \nJajaka : Bad\u00e9..bad\u00e9\u00e9\u00e9\u00e9..bad\u00e9\u00e9\u00e9\u00e9\u00e9\u00e9\u00e9\u00e9"}
{"id": "33675", "revid": "15233", "url": "https://su.wikipedia.org/wiki?curid=33675", "title": "Rebana", "text": "Rebana nya\u00e9ta waditra tepak, pungsina minangka ritme anu sipatna \"atonal\". Asal kecapna tina kecap \"Arbana\"/\"Arbaa\" anu hartina opat.\nRebana atawa anu biasa disebut terebang ieu t\u00e9h mangrupa waditra anu asup kana pintonan: genjring, gemyung, rudat, tagoni, qosidah, jst\u00e9.\nIstilah.\nRebana kahiji disebut rebana opat, rebana kadua disebut rebana lima, rebana katilu disebut rebana genep. Sebutan-sebutan ieu ngagabung dina wanda pintonan ketimpring. Rebana opat biasa disebut bawa, sabab ieu rebana miboga pungsi pikeun mawakeun intro lagu. Rebana lima sok disebut nyikut, sabab rebana ieu miboga pungsi pikeun nyikut garapan rebana opat. Rebana genep disebut nyeling sabab pungsina pikeun nyelingan sora antara rebana opat jeung rebana lima.\nBahan jeung rancang wangun.\nWaditra terebang dijieun tina bahan kai, biasana ngagunakeun kai sawo jeung kananga. Sedengkeun kulit anu digunakeun nya\u00e9ta kulit emb\u00e9 jeung kelenci i. Bahan panglengkep s\u00e9j\u00e9nna nya\u00e9ta c\u00e9t, rotan, paku jeung rant\u00e9. Bentukna buleud, diwangun tina sababaraha bag\u00e9an:\nCara Ma\u00e9n jeung Bentuk pintonan.\nIeu waditra dima\u00e9nkeun ku cara ditepak ku dampal leungeun katuhu, sedengkeun leungeun k\u00e9nca nyekel terebang. Bagian waditra anu ditepak nya\u00e9ta bagian rarayna anu dijieun tina kulit pikeun ngahasilkeun sora. Waditra terebang biasana digunakeun pikeun mirig lagu-lagu wanda Islami kalayan lirik-lirik anu eusina ngagungkeun kaagungaan Pang\u00e9ran. Wanda-wanda pintonan terebang di antarana: terebang beluk nu aya di Kadupandak, Kabupat\u00e9n Cianjur, terebang ged\u00e9 di Banten."}
{"id": "33676", "revid": "3", "url": "https://su.wikipedia.org/wiki?curid=33676", "title": "Situ Bagendit", "text": "Situ Bagendit nya\u00e9ta tempat wisata anu aya di Kabupat\u00e9n Garut.\nKaayaan Sabudeureuna.\nObjek wisata alam nu mangrupa situ anu sabeulaheun jeung D\u00e9sa Banyuresmi, dibelah kidulna sabeulaheun jeung D\u00e9sa Cipicung, dibelah w\u00e9tan sabeulaheun jeung D\u00e9sa Binakarya, sedengkeun dibelah kulon sabeulaheun jeung D\u00e9sa Sukamukti. Jarak ti kota Garut ka tempat wisata Situ Bagendit t\u00e9h nya\u00e9ta 4\u00a0km.\nSasakala.\nSalain kajojo ku ka\u00e9ndahan alamna, situ bagendit og\u00e9 kajojo ku sasakalana. Ngaran Situ Bagendit asalna tina ngaran jalma nya\u00e9ta Nyi Bagendit. Nyi Endit nya\u00e9ta rajakayana bru di juru bro di panto, ngalayah ditengah imah. \nPagaw\u00e9an Nyi Endit t\u00e9h sapopo\u00e9na ngitung-ngitung rajakaya bisi aya anu coc\u00e9ng atawa leungit. Rajakayana unggul waktu nambahan jeung beuki ngagunung, da puguh tara pisan di pak\u00e9. Ari sababna, sagala l\u00e9bar, sagala nyaah. Tong boro dipak\u00e9 tutulung ka batur, dalah dipak\u00e9 ku dirisorangan g\u00e9 kahayangnamah ulah. Hiji mangsa, datang aki-aki anu siga langlayeuseun. \u00e9ta aki-aki t\u00e9h pok nyarita ka Nyi Endit, \u201cNyai, nyuhunkeun sih piwelas. Aki geus sababaraha po\u00e9 geus teu kararaban sangu\u201d. Ngad\u00e9ng\u00e9 lumengisna aki-aki, keur Nyi Endit mah lain matak timbul rasa karunya, tapi kalah malik amb\u00e9k. Aki-aki t\u00e9h diusir sapajodogan. Isukna, \u00e9ta aki-aki t\u00e9h geus jol deui, bari ng\u00e9lingan Nyi Endit sangkan da\u00e9k tutulung ka nu butuh, tatalang ka nu susah. Tapi hat\u00e9 Nyi Endit angger ngabatu. Sakali deui \u00e9ta aki-aki nu pikarunyaeun t\u00e9h diusir sapajodogan. Katilu kalina, aki-aki datang deui. Ayeuna mah ku Nyi Endit t\u00e9h teu ditungguan lila-lila aya diburuan imahna, langsung diusir. Aki-aki t\u00e9h carindakdak bakat ku nalangsa. Ceb nanceb iteukna diburuan imah Nyi Endit, tuluy ngal\u00e9os indit teuing ka mana. Boro-boro jalmana, dalah iteukna g\u00e9 keur Nyi Endit mah matak ngaganggu. Ngan ceg ba\u00e9 \u00e9ta iteuk t\u00e9h dicekel tuluy dicabut. Tapi kacida ngar\u00e9njagna man\u00e9hna, basa ningali tina urut iteuk nanceb t\u00e9h ngaburial cai ged\u00e9 pisan. Nyi Endit undur-unduran. Beuki lila cai nu ngaburial t\u00e9h beuki ngagulidag sarta beuki ged\u00e9. Malah antukna ngeueum sakur nu aya di dinya. Mimitina semet mumuncangan, na\u00e9k kana tuur, ngeueum dada, sarta tuluy laput sirah. Nyi Endit teu sempet nyalametkeun dirina jeung rajakayana anu ngagunung. Kab\u00e9h kakeueum, sarta urutna jadi situ anu kacida legana. \u00e9ta situkatelah jadi Situ Bagendit, dicokot tina ngaran Nyi Endit. B\u00e9jana aki-aki anu pikarunyaeun t\u00e9h malaikat anu nyamar."}
{"id": "33677", "revid": "25926", "url": "https://su.wikipedia.org/wiki?curid=33677", "title": "Caringin", "text": "Caringin; \"Ficus benjamina\"; \"beringin\" dina basa Indo\u00e9sia nya\u00e9ta hiji tangkal nu asalna tina kulawarga \"Moraceae\" . sarta sababaraha \"jenis\" ( genus ) Ficus s\u00e9j\u00e9n tina suku ara-araan atanapi \"Moraceae\" ), nu disebut og\u00e9 waringin atanapi (rada \"erroneously\") \"ara\" \"(ki ara,\" \"ki\" hartina \"tangkal\"), katelah buruan tutuwuhan jeung pepelakan pot hias, Sunda geus ngamekarkeun hiji caringin nu mibanda daun belang \"(Variegated)\" nu kasohor salaku pepelakan hias \"indoor\" atawa jero ruangan imah. Banyan og\u00e9 mindeng dipak\u00e9 minangka objek bonsai. \nCaringin raket patalina jeung budaya pribumi Indon\u00e9sia, tutuwuhan ieu ngawangun tangkal nu badag ieu mindeng dianggap sanget/\"sakral\" sarta ngajaga \"warga\" nu aya di sabudeureunna. sasaj\u00e9n anu mindeng diteundeun handapeun tangkal Caringin anu heubeul jeung badag sabab dianggap salaku tempat pikeun ngumpulkeun kakuatan magis. Sababaraha urang nganggap tempat sabudeureun tangkal caringin mangrupa \"pikasieunen\" jeung kudu dijauhan \ntangkal Bodhi dipak\u00e9 bulak balik kalawan banyan, najan duanana mangrupa sahiji tipena b\u00e9da.\nSebaran.\nCaringin nya\u00e9ta pituin Asia, Malaysia, Australia, jeung sababaraha wewengkon sejenna Pasifik. Caringin og\u00e9 geus dipikawanohkeun ka wewengkon s\u00e9j\u00e9n salaku garnish a. Sp\u00e9si\u00e9s ieu t\u00e9h dikabarkan langka di Kapuloan Marshall, kalawan ngan hiji tangkal anu tumuwuh di deukeut kampung. "}
{"id": "33678", "revid": "25926", "url": "https://su.wikipedia.org/wiki?curid=33678", "title": "Gamelan", "text": "Gamelan sacara \u00e9timologis asal kecapna tina basa Jawa nya\u00e9ta \"Gamel\" anu hartina nabeuh .\nGamelan mangrupa pakakas musik tradisional anu tumuwuh di Da\u00e9rah Jawa hususna Jawa Barat, gamelan dipaenkeun ku sababaraha jalma gumantung kana pakakas anu dipak\u00e9.\nIndon\u00e9sia mangrupa bangsa anu miboga kabudayaan jeung kasenian anu kacida r\u00e9ana di unggal da\u00e9rah miboga kasenian dumasar da\u00e9rah s\u00e9wang-s\u00e9wangan, di antarana wa\u00e9 gamelan .\nAya pakakas s\u00e9j\u00e9n dina gamelan nya\u00e9ta gambang, kendang, m\u00e9talofon jeung goong.\nGamelan Jawa.\nGamelan Jawa mangrupa hiji wangun gamelan anu b\u00e9da jeung Gamelan Bali atawa Gamelan Sunda.\nGamelan Jawa mibanda nada anu leuwih halimpu sarta \"slow\", b\u00e9da jeung Gamelan Bali anu rancak sarta Gamelan Sunda anu pohara \"mendayu-dayu\" sarta didominasi sora suling. \u00c9ta wajar, alatan Jawa mibanda sawangan sorangan anu di\u00e9br\u00e9hkeun dina wirahma musik gamelanna.\nSawangan urang Jawa anu di\u00e9br\u00e9hkeu dina musik gamelanna nya\u00e9ta saluyuna kahirupan jasmani jeung rohani, saluyu dina nyarita sarta paripolah ku kituna henteu mecenghulkeun \"ekspresi\" anu kaleuleuwihi sarta ngawujudkeun tol\u00e9ransi antar sasama.\nWujud nyata dina musikna nya\u00e9ta sora rebab anu dibarengan saimbang sora kenong, saron, kendang,gambang sarta sora goong dina saban panutup wirahma.\neuweuh nu ngaj\u00e9ntr\u00e9keun ngeunaan sajarah ayana gamelan, musik gamelan tumuwuh kira-kira saprak ayana kohkol, rebab, \"gesekan\" dina tali atawa awi ipis nepi ka dipikawanohna pakakas musik tina logam anu saterusna dingaranan gamelan, musik ieu dipak\u00e9 pikeun marengan pagelaran wayang, sarta ibingan, sabada dina sawatara wayah satutasna nangtung minangka musik sorangan sarta dilengkepan jeung sora para sind\u00e9n.\n\u00c9ta musik kalayan nada \"pentatonis\", gamelan komplit diwangun ti dua putaran, nya\u00e9ta sal\u00e9ndro sarta p\u00e9log.\nSal\u00e9ndro mibanda 5 nada p\u00e9r oktaf, nya\u00e9ta 1 2 3 5 6 [C- D E+ G A] jeung b\u00e9da interval leutik,P\u00e9log mibanda 7 nada p\u00e9r oktaf, nya\u00e9ta 1 2 3 4 5 6 7 [C+ D E- F# G# A B] jeung b\u00e9da interval anu badag.\nKomposisi musik gamelan diciptakeun jeung sawatara aturan, nya\u00e9ta diwangun ti sawatara putaran sarta \"pathet\", diwatesan ku hiji gongan sarta \"melodi\"na diciptakeun dina unit anu diwangun ku 4 nada.\nGamelan Sunda.\nEuweuh nu apal iraha kasenian Sunda hususna gamelan asup ka tatar Sunda, tapi tanda-tanda ayana kasenian di tatar Sunda dij\u00e9ntr\u00e9keun dina naskah Sunda Sang Hyang Siksa Kanda Ng Kar\u00e9sian y\u00e9n kasenian asupna dina abad ka-16.\nDisebutkeun dina \u00e9ta naskah y\u00e9n harita anu maenkeun gamelan disebutna Kumbang Gending, tuluy anu ahli karawitan atawa kasenian Sunda disebutna t\u00e9h Paraguna, dina naskah s\u00e9j\u00e9n nya\u00e9ta Naskah S\u00e9waka Darma disebutkeun y\u00e9n gamelan Sunda disebut og\u00e9 Gangsa.\nGamelan sunda teu b\u00e9da jauh jeung gamelan s\u00e9j\u00e9nna, dina basa Sunda disebut degung.\nDi tatar Ssunda gamelan miboga sababaraha macem di antarana gambang kromong, sal\u00e9ndro atawa p\u00e9log, prawa, ringgeng, goong ged\u00e9, goong r\u00e9nt\u00e9ng, monggang, toplek jeung sekaten.\nSedengkeun jenis gamelan sunda aya tilu nya\u00e9ta r\u00e9nt\u00e9ng, sal\u00e9ndro atawa p\u00e9log jeung ketuk tilu."}
{"id": "33679", "revid": "632244", "url": "https://su.wikipedia.org/wiki?curid=33679", "title": "Anggur", "text": "Anggur tutuwuhan buah dina bentuk herbaceous vine nu milik kulawarga Vitaceae. Buah ieu biasana dipak\u00e9 pikeun nyieun jus anggur, jelly, anggur, minyak siki anggur jeung kismis, atawa langsung didahar. Buah ieu og\u00e9 ngandung loba sanyawa katelah polifenol sarta resveratol nu muterkeun peran aktip dina rupa-rupa m\u00e9tabolisme awak, kitu og\u00e9 bisa nyegah formasi s\u00e9l kanker sarta sagala rupa panyakit s\u00e9j\u00e9nna. Kagiatan ieu og\u00e9 patali jeung ayana m\u00e9tabolit s\u00e9kund\u00e9r dina buah anggur nu tindakan minangka hiji sanyawa antioksidan nu bisa nangkal\u00a0radikal b\u00e9bas.\nTutuwuhan ieu geus dibudidayakan saprak 4000 SM di W\u00e9tan Tengah. tapi, pros\u00e9s ngolah kana buah anggur anggur anyar kapanggih dina taun 2500 SM ku Mesir. Ngan sababaraha waktu saterusna, nu processing geura sumebar kaluar kana juru nu beda-beda dunya, dimimitian ti wewengkon di Laut Hideung, Spanyol, Jerman, Perancis, jeung Austria. Sumebar buah t\u00e9h tumuwuh leuwih gancang jeung travel Colombus anu dibawa buah ieu kira-kira dunya.\nHibrida og\u00e9 aya, nu utama nya\u00e9ta cross of \"V. vinifera\" jeung hiji atawa leuwih vari\u00e9tas \"V. labrusca\", \"V. riparia\" atawa \"V. aestivalis\". Hibrida condong jadi leuwih unaffected tiis (\"ibun\") jeung panyakit (utamana phylloxera), tapi anggur kurang boga ciri aroma \"foxy\" \"labrusca\".&lt;gallery /&gt;\nIklim.\nAnggur mangrupa salah sahiji tutuwuhan nu hirup di wewengkon low-bohong. teu kawas paling s\u00e9j\u00e9n tutuwuhan, tutuwuhan anggur persis kudu usum halodo panjang di bulan ti 4-7 bulan tumuwuh og\u00e9 jeung int\u00e9nsitas sinar panonpo\u00e9 anu cukup luhur. pr\u00e9sipitasi anu diperlukeun ku tutuwuhan ngan 800 mm per taun. ku kituna, watering kaleuleuwihan bisa ngaganggu pros\u00e9s f\u00e9rtilisasi. Suhu tumuwuh maksimal 31oC jeung suhu minimum 23oC jeung kalembaban bulan antara 75-80%.\nNgembang Media.\nNgan sababaraha jenis taneuh anu bisa ngarojong tumuwuh tangkal anggur. sacara umum, taneuh kudu ngandung keusik jeung taneuh liat dina jumlah cukup jadi y\u00e9n tutuwuhan nu teu subjected ka transpirasi kaleuleuwihan. Sajaba ti \u00e9ta, lahan anu dipak\u00e9 pikeun jadi subur jeung textured gembur, jadi nu aya asupan gizi jeung hawa asupan. Lahan og\u00e9 kudu boga gelar tina kaasaman (pH) ieu n\u00e9tral, nya\u00e9ta 7.\nMangpaat kas\u00e9hatan.\nAnggur geus loba mangpaat kas\u00e9hatan sabab \u00e9ta ngandung tipena b\u00e9da tina sanyawa m\u00e9tabolit s\u00e9kund\u00e9r, utamana nu flavonoid jeung anthocyanin, kitu og\u00e9 resveratol. Ulikan sejen ngungkabkeun y\u00e9n sanyawa aktip dina anggur bisa ngaronjatkeun karya s\u00e9l endotelial nu ma\u00e9nkeun peran dina aliran lemes tina getih dina arteri nu patali jeung aktivitas ngalawan lemes s\u00e9l otot. Ngaliwatan m\u00e9kanisme ieu, r\u00e9siko meunang hiji serangan jantung bisa ngurangan. Sajaba ti \u00e9ta, anggur og\u00e9 ngandung loba sanyawa antioksidan anu kakawasaan-na nya\u00e9ta kuat ti vitamin C jeung vitamin E. Dina awak, flavonoid tina buah anggur bisa ningkatkeun produksi lemak alus (HDL) bari nurunkeun trigliserida sirkulasi dina getih.\nSajarah alkohol.\nInuman anu kuat sapertos cognac muncul dina abad ka-1 Masehi di Roma Kuno. Di da\u00e9rah Perancis mod\u00e9ren dina waktu \u00e9ta, anggur ditumbuh - bahan atah pikeun produksi anggur."}
{"id": "33680", "revid": "25926", "url": "https://su.wikipedia.org/wiki?curid=33680", "title": "Mangandeuh", "text": "Mangandeuh (\"Loranthus\") nya\u00e9ta ngaran tutuwuhan anu miboga sifat parasit alias dina hirupna teu merlukeun taneuh sabag\u00e9 m\u00e9dia tumuwuhna. Mangandeuh hirup dina dahan-dahan tangkal s\u00e9j\u00e9n sarta nyesep mineral anu teu larut, nepi ka \u00e9ta tangkal pa\u00e9h. Kembang mangandeuh kaasup \"bunga berumah satu\". Sikina ngandung geutah. pros\u00e9s ngembang biakna dibantuan ku sasatoan atawa manuk anu ngadahar sikina, siki mangandeuh anu geutahan didahar ku sasatoan atawa manuk tuluy \u00e9ta siki t\u00e9h napel dina dahan bareng jeung tai manuk anu ngadaharna t\u00e9a, sarta tuluy tumuwuh dina \u00e9ta dahan.\nKandungan.\nDaun jeung watang mangandeuh ngandung saponin jeung tanin, sedengkeun daunna ngandung alkaloida jeung flanovoida.\nMangpaat.\nMangandeuh anu napel dina sawatara tutuwuhan misalna tangkal ent\u00e9h (\"Camelia sinensis\"), dumasar kana pangalaman bisa dipak\u00e9 ubar anti kanker. Sedengkeun mangandeuh anu napel dina tangkal jeruk nipis (\"Citrus aurantifolia\") bisa dimangpaatkeun pikeun ubar kasakit amandel, umumna mangandeuh bisa dimangpaatkeun pikeun ubar campak. Daun jeung watang mangandeuh og\u00e9 bisa digunakeun pikeun ubar kasakit kon\u00e9ng , anti radang, anti bakt\u00e9ri, jeung anti bareuh. Daunna sorangan bisa digunakeun pikeun ubar radang rahim jeung batuk."}
{"id": "33681", "revid": "26810", "url": "https://su.wikipedia.org/wiki?curid=33681", "title": "Saron", "text": "Saron nya\u00e9ta salah sahiji waditra perangkat gamelan boh p\u00e9log boh sal\u00e9ndro anu dijieun tina logam, dima\u00e9nkeun ku cara ditakol mak\u00e9 panakol. Kecap saron asalna tina kecap soran, hartina sora anu tarik (basa Jawa Tengah Yogyakata), jadi saron nya\u00e9ta waditra anu sorana tarik/ m\u00e9ncrong. Aya og\u00e9 numutkeun kamus basa Sunda saron nya\u00e9ta gambang leutik igana aya genep jeung dijieunna tina perunggu. Di Da\u00e9rah Banten, saron disebut salukat, asal kecapna tina salu anu hartina panggung, dadampar, jojodog, jeung kat (Dukat), hartina emas. Jadi Salukat (Saron) nya\u00e9ta tempat pangagung anu dilapis emas (perunggu anu geus dipulas emas). Waditra s\u00e9j\u00e9n anu sajenis jeung saron nya\u00e9ta demung/panerus (Saron leutik) jeung salentem.\nBahan jeung Rancang Wangun.\nSaron dijieun tina bahan beusi, perunggu atawa kuningan pikeun bagian wilah-wilah nadana. Dina saron aya 6-7 wilah nada. Saron sal\u00e9ndro miboga 6 wilah nada, sedengkeun saron p\u00e9log miboga 7 wilah nada. Ancak saron dijieun tina bahan kai. Dina unggal tungtungna ditancepkeun paku-paku pikeun nyimpen wilah-wilahna sangkan henteu oyag-oyagan. di antara wilah jeung ancak aya babantal anu dijieun tina ka\u00e9n, tali, atawa kar\u00e9t sangkan sora saron henteu ngabelentrang (hipu).\nWilah Saron.\nIlaharna wilah saron boga dua bentuk, nya\u00e9ta Geger sapi jeung Babalingbingan. Geger sapi nya\u00e9ta wilah saron anu bentukna siga tonggong sapi sedengkeun babalingbingan, wilah saron anu wujudna kawas balingbing. Beuteung saron nya\u00e9ta bagian tukang atawa handap saron, diwatesan dua liang dina ujungna. Simpul nya\u00e9ta wates dina saron, nya\u00e9ta liang-liang anu aya dina puhu wilah saron, pungsina pikeun nancepkeun paku-paku dina saron.\nAncak Saron.\nAncak saron dijieun ku kai, diwangun ku kai, tali, jeung paku-paku. Papasinganna di antarana: 1)Ceuli nya\u00e9ta dua lambar papan anu dipasang di bagian luhur. 2)Pongpok nya\u00e9ta bagian ujung-puhu saron. 3)Papalayu nya\u00e9ta bagian hareup jeung tukang saron. 4) Lalamb\u00e9 nya\u00e9ta bagian anu digunakeun pikeun n\u00e9mp\u00e9lkeun atawa nyimpen wilah-wilah nada saron. 5)Lelemah nya\u00e9ta bagian dasar ancak saron. 6)Tali ampar nya\u00e9ta tali anu dijieun ka\u00e9, atawa tali anu disimpen di antara wilah jeung ancak.\nT\u00e9hnik nakol.\nSaron disorakeun mak\u00e9 panakol saron, dijieun tina bahan kai anu bentukna nyaruakeun palu. Panakol saron dicekel ku leungeun katuhu. T\u00e9hnik ma\u00e9n saron anu kudu dikawasaan nya\u00e9ta n\u00e9ngk\u00e9p. T\u00e9hnik n\u00e9ngk\u00e9p nya\u00e9ta neken wilah-wilah saron sangkan wilah nada anu ditakol teu lila teuing nyorana. Wilah saron dit\u00e9ngk\u00e9p ku leungeun k\u00e9nca. Ieu cara nabeuh atawa ngama\u00e9nkeun saron. Ieu cara nabeuh atawa ngama\u00e9nkeun saron laras p\u00e9log jeung laras sal\u00e9ndro."}
{"id": "33682", "revid": "5265", "url": "https://su.wikipedia.org/wiki?curid=33682", "title": "Yus Rusyana", "text": "Yus Rusyana () nya\u00e9ta salah saurang sastrawan jeung Guru Besar di Jurusan Pendidikan Bahasa Indonesia Universitas Pendidikan Indonesia, Bandung. Mimiti sakola formal di Sakola Rahayat Nagari Pameungpeuk (1946-1952). Kiwari, anjeunna dumuk di kompleks Suaka \u00c9ndah, Jalan Gajah I no.19/21 bareng jeung garwana, Ami Raksanagara .\nSalian ti jadi guru besar, Yus og\u00e9 jadi panalungtik basa jeung sastra di UPI Bandung. Anjeunna kawilang sastrawan nu produktif pisan, karya-karyana aya nu dina wangun sajak, carpon, jeung esai boh dina basa Sunda boh dina basa Indon\u00e9sia.\nRiwayat Atikan.\nSanggeus lulus ti SGBN 1 Garut dina taun (1952-1955), kalayan modal nekat Yus nuluykeun ka SGAN 1 Bandung (1955-1958). Minat nulisna tumuwuh alatan ngokolakeun majalah dinding di sakola babarengan jeung babaturanna anu saterusna og\u00e9 jadi sasterawan Sunda, kawas Iskandarwassid sarta Mien Resmana. \nSabada tamat SGA Yus jadi guru honorer di salah sahiji sakola. Sanggeus sawatara lila man\u00e9hna nuluykeun kuliahna di FKSS IKIP Bandung Jurusan Pendidikan Basa jeung Sastra Sunda dina taun (1958-1964). Yus nuluykeun S2 di IKIP Bandung Jurusan Bahasa dan Sastra Indonesia, tuluy meunang gelar doktor di Universitas Indon\u00e9sia.\nKarya-Karyana.\nBasa jadi mahasiswa Yus mimiti ngamekarkeun kaparigelan nulisna, utamana dina widang sajak Sunda. Ti saprak harita karya-karyana loba nu dimuat dina \"Sipatahoenan\". Salian ti \u00e9ta, man\u00e9hna og\u00e9 aktip dina kagiatan kasenian di kampus, saperti nyieun Liga Drama anu loba mintonkeun sababaraha karyana, di antarana \"Cahya Maratan Waja\" (1964); \"Hutbah Munggaran di Pajajaran\" (1965); \"Di Karaton Najasii (1966) jeung sajabana.\nKarya-karyana nu lain nya\u00e9ta :\nYus Rusyana dil\u00e9l\u00e9r hadiah Sastera Rancag\u00e9 (1989) pikeun bukuna \"Jajaten Ninggang Papasten\"."}
{"id": "33683", "revid": "15233", "url": "https://su.wikipedia.org/wiki?curid=33683", "title": "Sapu", "text": "Wangenan Sapu.\nSapu nya\u00e9ta alat atawa pakakas anu digunakeun pikeun m\u00e9r\u00e9 sihan runtah. Lian ti \u00e9ta numutkeun Kamus Basa Sunda, sapu nya\u00e9ta parabot paranti beb\u00e9r\u00e9sih di antarana miceun runtah atawa kokotor s\u00e9j\u00e9n; nyapuan pakarangan, jalan, makam, imah jeung lianna. Aya og\u00e9 sapu t\u00e9h alat pikeun ngab\u00e9r\u00e9sihkeun, anu dijieunna aya anu tina injuk atawa tina ny\u00e9r\u00e9 anu dibeungkeut tungtungna anu ujung kakara di handapna anu lencop, aya istilah sapu ny\u00e9r\u00e9 pegat simpay, hartina ulah nepi kan leupas tina beungkeutan sabab lamun leupas moal disebut sapu tapi ny\u00e9r\u00e9, ka ayeunakeun mah sapu t\u00e9h beuki r\u00e9a jinisna teu ngan saukur sapu injuk atawa ny\u00e9r\u00e9 ayeuna mah aya sapu anu dijieunna tina palastiksangkan leuwih awet jeung lila, leuwih hampang sarta leuwih higenis komo tina ukuran mah aya anu ged\u00e9 aya anu leutik anu digunakeun saluyu jeung kabutuhanna ngarah efisien.\nJenis-jenis sapu.\nSapu injuk nya\u00e9ta sapu anu dijieunna tina injuk sarta mak\u00e9 gagang.\nSapu ny\u00e9r\u00e9 nya\u00e9ta sapu anu dijieunna tina ny\u00e9r\u00e9 kalapa atawa ny\u00e9r\u00e9 kawung."}
{"id": "33684", "revid": "25926", "url": "https://su.wikipedia.org/wiki?curid=33684", "title": "Jaarbeurs", "text": "Jaarbeurs nya\u00e9ta pakumpulan pangusaha anu sataun sakali ngayakeun kasempetan pikeun mintonkeun atawa mam\u00e9rkeun saniskara barang daganganana. Biasana barang anyar, boh buatan di urang boh buatan luar negri. Henteu ngan ukur mangrupa pam\u00e9ran , tapi og\u00e9 mangrupa raram\u00e9an, lantaran dibarengan ku rupa-rupa tongtonan atawa hiburan anu aran\u00e9h, nu langka kapanggih sapopo\u00e9na. Malah nu euweuh di urang, ngahaja didatangkeun ti luar negri, dipak\u00e9 narik publik. Bari jeung sok diayakeun rupa-rupa kongkur deuih, tur unggal taun ganti-ganti, tina rupa-rupa widang: olahraga, kasenian, karajinan, jst. saperti papanahan, langlayangan, patapis-tapis nyetiran mobil, koroncong, ibing, tembang, penca, og\u00e9l, jrrd.\nBintang (medali) emas atawa p\u00e9rak atawa parunggu, jeung diploma biasa dibagikeun ka nu unggul atawa ka nu dianggap punjul bubuatanana, cara barang nu dipintonkeunana mah, boh barang anyaman, boh ukiran atawa tatahan jst. Dalah cara mintonkeun atawa mam\u00e9rkeun barang-barang og\u00e9 milu dipeunteun, nu t\u00e9t\u00e9la punjul ti batur mah dib\u00e9r\u00e9 hadiah atawa diploma. Jaarbeurs di Bandung boga tempat nu baku jeung adegan nu tetep. \nJaarbeurs mimiti diayakeun di Bandung ti taun 1920 tepi ka taun 1949 kalawan diprakarsaan ku pakumpulan Bandung Vooruit (Bandung Maju). Ti taun 1920 tepi ka 1924 Jaarbeurs dilaksanakeun di ar\u00e9a beulah kidul lapangan olahraga NIAU (Nederlandsch Indische Athletiek Unie), anu ayeuna jadi Gelora saparua, dina wangunnan semi perman\u00e9n.\nKakara dina taun 1925 gedong utama Jaarbeurs di Menadostraat 50 (ayeuna jalan Aceh) diadegkeun ku kontraktor G.J. Bel dumasar kana karya arsit\u00e9k C.P. Wolff Schoemaker (1882-1949). Gedong Jaarbeurs mak\u00e9 gaya arsit\u00e9ktur Art Deco kalawan tilu arca torso Atlas sitaranjang di bagian suhunanana jeung tulisan Jaarbeurs di bagian handapna. Dina mangsa harita acara Jaarbeurs dina bulan Juni-Juli mangrupa titik puncak karam\u00e9an kota Bandung.\nTi taun 1942 ieu acara tara diayakeun deui. Dina jaman pendudukan Jepang gedong Jaarbeurs dipak\u00e9 kamp interniran. Dina taun 1945-1949 ieu gedong dijadikeun markas milit\u00e9r Belanda MTD (Motor Technische Dienst). Ti taun 1949 ka dieu urut gedong Jaarbeurs dijadikeun markas milit\u00e9r TNI AD. salah saurang komandanna kungsi nutupan tilu arca Atlas ku tripl\u00e9k lantaran dianggap vulgar. Ayeuna gedong Jaarbeurs dijadikeun gedong MAKODIKLAT TNI-AD (Markas Komando Pendidikan dan Latihan). Urut gedong lok\u00e9t paragi ngajual karcis Jaarbeurs jadi garduh jaga. Ti taun 2005 gedong Jaarbeurs bisa dis\u00e9wa pikeun tempat r\u00e9s\u00e9psi kawin."}
{"id": "33685", "revid": "3", "url": "https://su.wikipedia.org/wiki?curid=33685", "title": "Ahmad Bakri", "text": "Ahmad Bakri, guru jeung pangarang dina basa Sunda sarta Indon\u00e9sia. Lahir di Ciamis ping 11 Mei 1917 tur ngantunkeun ping 18 Juli 1988. Satamatna ti sakola Rayat 3 taun, Ahmad Bakri neruskeun ka Scahake School(sakola sambungan) di Ciamis. Meunang sawatara bulan kungsi masantr\u00e9n di Gent\u00e9ng jeung Sad\u00e9wa. Taun 1937, milu keurseus montir di Bandung, tapi teu kungsi tepi ka tamat. Ti dinya digaw\u00e9 di PTT, tepi ka jaman Jepang.\nSatutasna pengakuan kedaulatan (taun 1949), Ahmad Bakri sakulawrga pindah ka Bandung, lantaran kaayaan di lemburna teu aman balukar gangguan gorombolan. Kungsi ngajar di SD Cicadas (1952), tuluy milu ujian persamaan SGB, dit\u00e9ma deui ku KGA, anu sabada tamat diteruskeun ka B-1 Basa Sunda. Nalika \u00e9ta, carpon Ahmad Bakri geus aya nu dimuat dina majalah \"Warga\". Sanggeus kitu, diajakan aktif di LBSS ku R.I Adiwijaya sarta dijadikeun Wakil Ketua Bag\u00e9an Basa kapangurusan hasil kongr\u00e9s 1958. Ti taun 1963, Ahmad Bakri loba nyieun carpon jeung carnyam nu dimuat dina \"Mangl\u00e9\" jeung \"Hanjuang\". Sanggeus ngantongan diploma B-1, Ahmad Bakri ditempatkeun jadi guru SPG di Ciamis, nepi ka pangsiunna (1973). ti dinya terus diangkat jadi Kepala SPG Muhammadiyah Ciamis, tapi kalah m\u00e9nta diturunkeun jadi Wakil Kepala, sabab hayang aya waktu anu laluasa pikeun ngarang.\nKarya-karyana.\nKarya-karya Ahmad Bakri nu geus medal mangrupa buku di antarana \"Payung Butut\", \"Rajapati di Pananjung\", \"Sanghiang Lutung Kasarung\", \"Srang\u00e9ng\u00e9 Surup Mant\u00e9n\", \"Sudagar Batik\", \"Mayit dina Dahan J\u00e9ngkol\", \"Jurutulis Malingping\", \"Asmaramurka jeung Bedog Si Rajapati\", jeung \"Ki Merebot\", \"Kabandang ku Kuda Lumping\",\"Nu Seungit Dipulang Asih\" . Salian ti \u00e9ta, carpon-carponna og\u00e9 dikumpulkeun dina buku \"Dina Kalangkang Panjara\" jeung \"Dukun Lepus\".\nAhmad Bakri lain wa\u00e9 kaasup kana pangarang Sunda produktif, tapi deuih kungsi meunang jujuluk pangarang favorit dumasar kana hasil angk\u00e9t majalah \"Mangl\u00e9\" dina taun 80-an. Tangtu aya dasarna hasil angk\u00e9t \"Mangl\u00e9\" t\u00e9h; karangan Ahmad Bakri boh carpon boh carnyam anu dimuat dina \u00e9ta majalah loba nu mikaresep, malah sok kacida diarep-arepna. Lantaran salian ti produktivitasna dina nyieun karya, kaparigelanana dina ngagambarkeun kahirupan masarakat leutik kacida hirup tur seger pisan. Kritik-kritikna kana pamar\u00e9ntahan nu teu adil loba ditepikeun ku basa nu basajan tur nyant\u00e9i. Minangka karya hiji Guru, karya-karyana pinuh ku amanat anu nyamuni dina carita nu ditepikeunana."}
{"id": "33686", "revid": "25926", "url": "https://su.wikipedia.org/wiki?curid=33686", "title": "Godi Suwarna", "text": "Godi Suwarna salah sahiji pangarang Sunda nu karyana euyeub pisan, gumelar di Tasikmalaya ping 23 Mei 1956. Ayeuna matuh di Ciamis. Mimiti daria ngarang sajak jeung carpon dina basa Sunda ti mimiti taun 1976 nalika masih k\u00e9n\u00e9h jadi mahasiswa di IKIP Bandung tug nepi ka kiwari. Lian ti ngarang, og\u00e9 resep ma\u00e9n sandiwara ti bubudak. Pernah ngilu ma\u00e9n, jadi sutradara sarta nulis lakon di antarana wa\u00e9 dina \"Burung-burung Hitam\", \"Orang-orang Kelam\", \"Gaok-gaok Geblek\" jeung \"Gor Gar\". Sanggeus kuliah, ngadegkeun grup t\u00e9ater jeung papada mahasiswa IKIP Bandung.\nKungsi jadi Sutradara Terbaik Porseni Mahasiswa Tingkat Nasional (1981). Tuluy ngagabung di STB (Studi Klub T\u00e9ater Bandung), diajar n\u00e9ater ka Suyatna Anirun. Di STB, kungsi ma\u00e9n \u201cKing Lear\u201d, \u201cSang Naga\u201d, jeung \u201cImpian di Tengah Musim\u201d. Taun 1997, nyutradaraan pagelaran puisi Konglom\u00e9rat K\u00e9r\u00e9 Lauk di Universitas Wollongong, Australia. Taun 2005, dihiras maca sajak Sunda dina acara Utan Kayu International Literary Biannele, jeung dina acara International Poetry f\u00e9stival Indon\u00e9sia 2006 nu dialpukahan ku Dewan Kesenian Jakarta.\nKarya-karyana.\nSajak jeung carponna sababaraha kali dil\u00e9l\u00e9r Hadiah Sastra ti LBSS (Lembaga Basa jeung Sastra Sunda), Paguyuban Pasundan, majalah Mangl\u00e9 jrrd. Buku kumpulan sajakna nu geus medal nya\u00e9ta \"Jagat Alit\" (1979), \"Surat-surat Kaliwat\" (1982), \"Blues K\u00e9r\u00e9 Lauk\" (1992) jeung Sajak \"Dong\u00e9ng Si Ujang\" (1998). Sajak-sajakna og\u00e9 aya nu dikumpulkeun dina buku \"Antologi Puisi Sunda Mutakhir\" bareng jeung karya-karya Eddy D. Iskandar, Yoseph Iskandar jeung r\u00e9a-r\u00e9a deui.\nAri buku kumpulan carponna nu geus terbit nya\u00e9ta \"Murang-Maring\" (1980) jeung \"Serat Sarwasatwa\" (1995). Buku \"Blues K\u00e9r\u00e9 Lauk\" dil\u00e9l\u00e9r Hadiah Sastra Rancag\u00e9 dina taun 1993. \"Serat Sarwasatwa\" dil\u00e9l\u00e9r Hadiah Sastra Rancag\u00e9 taun 1996. Naskah novel \"Sand\u00e9kala\" dil\u00e9l\u00e9r Hadiah Sastra Da\u00e9ng Kanduruan Ardiwinata dina taun 1998. Naskah novel \"D\u00e9ng\" dil\u00e9l\u00e9r Hadiah Sastra Oeton Moehtar taun 2000. Ti mimiti taun 1998, ngaalpukahan acara Nyiar Lumar, pagelaran rupa-rupa kasenian sapeuting jeput di situs Astana Ged\u00e9, Kawali. Teu disangka ti anggalna, \u00e9ta acara dua taun sakali t\u00e9h t\u00e9t\u00e9la jadi pangdeugdeugan tatamu ti mana-mana."}
{"id": "33687", "revid": "660755", "url": "https://su.wikipedia.org/wiki?curid=33687", "title": "Kampung Mahmud", "text": "Kampung kadal moyan perenehna ditempatna di RW 11 RW 2, D\u00e9sa Buninagara, Kacamatan Sindangkerta, Kabupat\u00e9n Bandung, numutkeun kepercayaan warga satempat, kampung ieu diwangun ku turunan wali Cirebon, \u00c9yang Abdul Manaf, dina abad ka -15, anu didirikan ditepi walungan Citarum, mangrupikeun premisansi kangga Eyang Manaf salami ibadah haji. Anjeunna nyangka negara bakal dijajah kuhiji bangsa dengeun. Sarantos pasti nalika jaman kolonial Belanda desa ieu sa\u00e9 dijantenkeun tempat anu paling aman pugi kaayeuna komunitas disakuriling hormat \u00c9yang Kakung Manak ku mertahankeun kuburana oge. Populasi kirang langkung, diwangun ku 13,439 urang lalaki sareng 6,600 aw\u00e9w\u00e9 populasi dibagi kana 2,732 rumah tangga. Secara umum, mata pencaharian masyarakat di Kampung Mahmud damel salaku patani, padagang, supir sareng karyawan atanapi swasta. Kaayaan parmukaan taneuh di Kampung Mahmud diwangun kulahan sareng sawah,\u00a0 detilna : tanah perumahan sareng pekarangan sekitar 123,630 ha. 136,925 ha huma sawah, sareng tanah tatan\u00e9n garing. Sawah sareng dataran garing sakitar 39,109 ha. Ningali kaayaan taneuh tiasa ngarios rada subur. Kaayaan pepelan seueur pisan dina kampungan tiasa nyayogikeun kaperluan warga satempat tanpa kedah nyandak ti luar.\nLokasi G\u00e9ografis.\nKampung Mahmud mangrupa salasahiji kampung adat nu aya di Kabupat\u00e9n Bandung, perenahna di RW 4 D\u00e9sa Mekar Rahayu Kacamatan Margaasih Kabupat\u00e9n Bandung Selatan. Kampung Mahmud kawilang strat\u00e9gis sabab teu pati jauh jeung Dayeuh Bandung kalawan bisa dijugjug ngagunakeun angkot jurusan Kampung Mahmud ti Terminal Tegal Lega, ngaliwatan jalur Tegal Lega, By Pass, Holis, Cigond\u00e9wa anu euruen di terminal Kampung Mahmud. Lokasi Kampung Mahmud padeukeut jeung sisi walungan Citarum. Kampung Mahmud tapel watesna nya\u00e9ta:\n1) Belah kal\u00e9r D\u00e9sa Rahayu jeung D\u00e9sa Cigond\u00e9wa\n2) Belah kidul D\u00e9sa Pameuntasan jeung D\u00e9sa Daraulin\n3) Belah kulon D\u00e9sa Nanjung\n4) Belah w\u00e9tan D\u00e9sa Margahayu\nCiri anu b\u00e9da ti wewengkon lianna, Kampung Mahmud miboga daur hirup jeung sistem r\u00e9ligi anu has. Sanajan aya sistem anu geus kapangaruhan ti luar tapi \u00e9ta hal masih dina ukuran anu leutik. Ku kituna, masarakat Kampung Mahmud masih k\u00e9n\u00e9h nyekel sarta ngajaga budaya anu hirup di wewengkonna.\nSajarah Kampung Mahmud.\nNumutkeun masarakatna, ieu kampung t\u00e9h diwangun ku Sembah \u00c9yang Abdul Manaf nu mangrupa turunan ti wali Cirebon, Syarif Hidayatullah. Ieu kampung diwangun abad ka 15 Mas\u00e9hi. Dimimitian ku \u00c9yang Abdul Manaf nu indit ka Mekah ninggalkeun lemburna tur dumuk di Mekah dina waktu nu kaitung lilana. Hiji mangsa \u00c9yang Abdul Manaf ngarasa hayang balik deui ka lemburna, sam\u00e9m\u00e9h indit ninggalkeun Mekah, anjeunna ngadu\u2019a di hiji tempat nu dingaranan Gubah Mahmud deukeut Masjidil Haram. Dina du\u2019ana anjeunna meredih sangkan bisa balik deui ka lembur nu teu kacicingan ku penjajah. Sanggeus nepi di lemburna, anjeunna n\u00e9angan tempat luyu jeung pituduh nu aya di Gubah Mahmud tug nepi ka manggih hiji tempat nya\u00e9ta di da\u00e9rah walungan Citarum. Sanggeus manggih \u00e9ta tempat, anjeunna ngawangun hiji kampung tina sakeupeul taneuh nu dibawa ti Gubah Mahmud sarta dib\u00e9r\u00e9 ngaran kampung Mahmud luyu jeung asal taneuh nu dipak\u00e9 ngawangunna. Salian ti \u00e9ta, harti Mahmud di dinya dipercaya miboga harti kampung nu dipuji tur loba hal nu dipantrangna. Sangkan ieu kampung teu kapanggih ku penjajah, anjeunna nempatkeun 40 jin pikeun ngajaga ieu kampung. Tempat munggaran nu dipak\u00e9 neundeun \u00e9ta taneuh dingaranan Masjid Paimbaran.\nSistem R\u00e9ligi.\nDina hal agama nyampak hiji kons\u00e9p anu utama, nya\u00e9ta patali jeung kons\u00e9p anu diyakinan (iman) sarta hal naon anu kudu dipilampah dumasar kana kayakinan (iman) dina \u00e9ta agama t\u00e9h. Masarakat Kampung Mahmud katangen leuwih nyoko kana hal anu diyakinan tibatan kana hal anu kudu dipilampahna.\nKons\u00e9p anu kuat ngabalukarkeun masarakat Kampung Mahmud taat dina hal agamana, contona katit\u00e9n leuwih ngutamakeun kahayangna pikeun bisa ngalaksanakeun rukun Islam anu kalima, nya\u00e9ta ibadah haji. Tina \u00e9ta hal, masarakat Kampung Mahmud loba anu\u00a0 nepi ka ngorbankeun hartana ngab\u00e9laan ngajual tanah jeung sawahna pikeun bisa ngalaksanakeun ibadah haji. Sabab di Kampung Mahmud aya ori\u00e9ntasi pikeun jalma anu geus ngalaksanakeun ibadah haji, \u00e9ta darajatna leuwih luhur sarta dipihormat ku sar\u00e9r\u00e9a.\nPola kahirupan agama di masarakat Kampung Mahmud katangen og\u00e9 tina hal ngamulyakeun bulan-bulan Islam, misal bulan Mulud, bulan Romadhon, bulan Muharam, jeung Idul Fitri. Dina mi\u00e9ling po\u00e9-po\u00e9 Islam, masarakat Kampung Mahmud sok ngayakeun hajat, mangrupa sangu jeung dengeunna, pikeun disanggakeun ka kolot, dulur-dulur, og\u00e9 tatangga. Angot dina Idul Fitri, jalma-jalma pada-pada mawa rantang anu eusina sangu jeung deungeunna nu kualitasna leuwih luhur tibatan kadaharan sapopo\u00e9, pikeun ditujukeun ka kolot sarta dulur nu s\u00e9j\u00e9nna.\nDina hak\u00e9katna, sanajan masarakat Kampung Mahmud taat dina widang agama Islamna, tapi kapercayaan kana karuhunna masih k\u00e9n\u00e9h napel dina kahirupanna. Konsep kaimanan ka Gusti Nu Maha Suci, guumulung jeung percaya ka para karuhun. \u00c9ta hal mangaruhan masarakat nu aya di saluareun Kampung Mahmud. Katangen loba nu daratang pikeun ziarah, malah aya nu nepi ka mondok sababaraha peuting pikeun kapentingan ngadu\u2019a jeung ngucap sukur, sarta diwuwuhan ku ayana pam\u00e9nta atawa nyambat ka karuhun anu tujuanna pikeun kasalametan jeung katingtriman.\nMakam Karuhun di Kampung Mahmud.\nMakom Mahmud mangrupa tempat dimakamkeunana \u00e9yang-\u00e9yang (luluhur) kampung Mahmud. Loba jalma nu ngahajakeun jarah ka ieu makom lantaran dianggap karamat. Biasana nu jarah lolobana datang nalika bulan Mulud, utamana mah malem Jumaah kliwon. Maran\u00e9hna percaya y\u00e9n para karuhun bakal datang sarta ngabulkeun sagala nu dipikahayang ku maran\u00e9hanana. Salian ti \u00e9ta nu jarah percaya y\u00e9n kampung Mahmud t\u00e9h kampung ajaib lantaran tara kabanjiran sakitu dikurilingan ku walungan Citarum og\u00e9.\nTitinggal mangrupa makam karomah di Kampung Mahmud aya di tilu lokasi, nya\u00e9ta:\n1) Makam \u00c9yang Abdul Manaf\n2) Makam Sembah Eyang Dalem Abdullah Gedug\n3) \u00a0Makam Sembah Agung Zaenal.\nSing saha wa\u00e9 anu baris ziarah ka \u00e9ta makam, dirina kudu aya dina kaayaan nu beresih, \u00e9stuning kudu boga wudhu, sarta mak\u00e9 pak\u00e9an anu rapih jeung nutupan aurat. Anu baris ziarah bakal diaping ku kunc\u00e9n pikeun mingpin du\u2019a, anu satuluyna masrahkeun ka nu ziarah pikeun ngadu\u2019a sewang-sewangan. Baheula \u00e9ta makam t\u00e9h kacida diaj\u00e9nanana, saupamana nu ziarah r\u00e9k nincak ka makam karomah sapatu jeung sendalna geus dibuka lebah masjid anu kawilang rada jauh ti makamna, tapi kaayeunakeun mah sapatu jeung sendal t\u00e9h dibuka nalika r\u00e9k nincak ka wangunan makam karomah.\nMasarakat Kampung Mahmud saupama r\u00e9k ziarah ka para karuhunna tara dilaksanakeun dina unggal po\u00e9 jumaah, sabab po\u00e9 jumaah mah po\u00e9 pikeun ibadah. Unggal wangunan makam karomah miboga kunc\u00e9n anu b\u00e9da-b\u00e9da. Di unggal wangunan geus disadiakeun pikeun wudhu, ngadu\u2019a atawa tafakur nu ziarah. di antara tilu makam anu aya, makam Eyang Abdul Manaf paling ged\u00e9 wangunanana dibanding nu s\u00e9j\u00e9n. Di \u00e9ta makam aya tempat pikeun ngurilingan makam sarta aya wangunan mangrupa bal\u00e9 pikeun wiridan/ngadu\u2019a.\nRefleksi Kahirupan Masarakat Kampung Mahmud.\nNgeunaan tatacara dina kahirupan masarakat Kampung Mahmud, boh anu aya patalina jeung adat istiadat atawa jeung kayakinan kana agama, teu loba nu kapanggih dina hal anu b\u00e9da jeung masarakat s\u00e9j\u00e9n. Salian teu loba kapangaruhan dunya luar, masarakat Kampung Mahmud og\u00e9 tuhu kana ajaran agama. \u00c9ta hal didadasaran ku sajarah anu kuat, sabab baheulana aya tokoh agama anu kakoncara. Malah nepi ayeuna makamna loba kadatangan jalma anu baris ziarah, boh masarakat sabudeur atawa masarakat luar. Sistem anu hirup di masarakat sabudeur nya\u00e9ta ajaran agama Islam. Norma-norma kaislaman anu diangkat sarta dijadikeun tetekon ku masarakat Kampung Mahmud, katit\u00e9n tina kahirupan sapopo\u00e9na.\nSistem kamasarakatan anu lumaku di masarakat, umumna miboga sasaruaan jeung masarakat lianna, tapi aya sawatara hal anu jadi pangb\u00e9da di hiji kampung adat. Sistem kamasarakatan anu nyampak di Kampung Mahmud miboga sawatara hal anu b\u00e9da jeung masarakat dina umumna di Jawa Barat. Anu jadi ciri pangb\u00e9da di Kampung Mahmud mangrupa hiji hal anu istim\u00e9wa. Anapon kabiasaan anu hirup nu di masarakat Kampung Mahmud sarta can aya nu wani ngareumpak kana \u00e9ta tetekon nya\u00e9ta teu meunang nyieun imah anu perman\u00e9n (dit\u00e9mbok), teu meunang mak\u00e9 kaca, teu meunang nabeuh goong, teu meunang ngingu soang, teu meunang nyieun sumur, jeung teu meunang ngingu. Sanajan aya sawatara hal anu euweuh patalina jeung ajaran Islam, tapi tetep masarakat Kampung Mahmud ngayakinan kana \u00e9ta hal dumasar kana istiadat anu lumaku di masarakatna.\nKabiasaan s\u00e9j\u00e9nna nya\u00e9ta pikeun jalma anu keur kakandungan jeung orok anu kar\u00e9k dilahirkeun, dina enas-enasna euweuh kabiasaan anu b\u00e9da jeung masarakat dina umumna. Pamadegan masarakat di Kampung Mahmud pikeun hiji kabiasaan, miboga kons\u00e9p y\u00e9n salila \u00e9ta kabiasaan teu pagedrug jeung ajaran anu diyakinanna \u00e9ta kabiasaan t\u00e9h lumrah dilakukeun. Pikeun nu kakandungan dina umur dua bulan atawa tilu bulan, \u00e9ta t\u00e9h can disebut kakandungan tapi masih k\u00e9n\u00e9h nyiram. Saupama geus liwat ti tilu bulan kar\u00e9k disebut hamil. Biasana keur anu kakandungan aya adat kabiasaan anu lumaku saupama umur kakandungan geus nincak kana tujuh bulan. Kabiasaan anu lumaku pikeun nu tujuh bulanan disebut og\u00e9 upacara tingkeban. Upacara tingkeban biasana dilaksanakeun dina waktu anu geus ditangtukeun nya\u00e9ta dina tanggal anu aya angka 7, di antarana tanggal 7, 17, jeung 27. Lian ti \u00e9ta biasana waktuna og\u00e9 isuk-isuk nya\u00e9ta jam 07.00. Tingkeban hartina nya\u00e9ta tutup, anu miboga ma\u2019na y\u00e9n ti dinya nepi ka 40 po\u00e9 sanggeus ngalahirkeun kudu ditutup, teu meunang dibuka nepi ka waktuna datang. Jadi tingkeban t\u00e9h minangka pang\u00e9ling-\u00e9ling pikeun salaki pamajikan y\u00e9n dina waktu \u00e9ta teu meunang campur gaul nepi ka 40 po\u00e9 sanggeus ngalahirkeun.\nUpacara nyukuran orok dilaksanakeun saupama umur orok geus 40 po\u00e9. \u00c9ta hal disebutna marhabaan, tapi aya og\u00e9 anu nyebut asrakat. Sanggeus tamu karumpul, mitembeyan acara dibuka. Orok dipangku kalawan dibarengan jeung nu babawaan, di antarana jajambaran anu eusina cai, duit logam, gunting, jeung perhiasan emas. Anu munggaran ngagunting buuk orok t\u00e9h anu dikolotkeun tina s\u00e9mah anu ngahadiran. Sabada geus b\u00e9r\u00e9s nyukuran, dituluykeun ku acara parasmanan.\nLuyu jeung patokan anu jadi dadasar dina kahirupan masarakat Kampung Mahmud nya\u00e9ta Al-Qur\u2019an jeung Sunah Rosul, cara m\u00e9r\u00e9 ngaran ka budak anu kar\u00e9k lahir teu leupas tina hal kaislaman. Kabiasaan m\u00e9r\u00e9 ngaran dumasar kana hukum palintangan teu pati dipercaya sabab lain kabiasaan anu lumrah, sok sanajan aya sawatara masarakat anu nyokot dadasar tina \u00e9ta hal. Tapi lolobana, masarakat dina m\u00e9r\u00e9 ngaran orok nu kakara lahir nyoko kana kaislaman, misal Amin, Zainal, jste. Tapi aya og\u00e9 ngaran-ngaran anu id\u00e9ntik jeung kasundaan, saperti Dadang, As\u00e9p, tapi disatukangeunna ditambahan ngaran anu aya patalina jeung kasilaman.\nDina hal pangant\u00e9nan di Kampung Mahmud m\u00e9mang rada b\u00e9da jeung da\u00e9rah nu lianna. Sabab pipangant\u00e9neun t\u00e9h asalna ti \u00e9ta kampung, tapi ieu og\u00e9 lain mangrupa kabiasaan anu lumrah, ngan dina umumna saperti kitu. Dina nyorang pangant\u00e9nan saacanna aya waktu pikeun silih wanoh atawa t\u00e9t\u00e9njoan. Tapi \u00e9ta hal tara lila, sabab pikeun nyingkahan hal-hal anu teu dipikahayang sarta ngajauhan hal anu pagedrug jeung ajaran Islam.\nNalika lalaki jeung aw\u00e9w\u00e9 geus silih kenal sarta dina waktu anu cukup lila. Biasana ti kulawarga lalaki neundeun omong ka kulawarga aw\u00e9w\u00e9. Sanggeus kitu kulawarga lalaki indit ngalamar aw\u00e9w\u00e9 nu dipimaksud pikeun mileuleuheung. Saupama ditarima biasana dituluykeun pikeun nangtukeun tanggal nikah anu geus disapukan ku dua kulawarga.\nDina pangant\u00e9nan teu ngawajibkeun pikeun milih papacangan nu sarua asalna ti \u00e9ta kampung, maksudna masarakat bisa n\u00e9angan calon ti saluareun kampung adat. Dina milih calon papacangan aya og\u00e9 anu dipangn\u00e9angankeun ku kolotna, tapi \u00e9ta hal lain mangrupa hiji kabiasaan anu kudu. Dina hak\u00e9katna, pangant\u00e9nan didasaran ku pada-pada bogoh lain sabab pilihan kolot. Anapon adat anu biasa dilakukeun dina pangant\u00e9nan nya\u00e9ta ngeuyeuk seureuh, meuleum harupat, nincak endog, saw\u00e9r jarang dilakukeun ku masarakat Kampung Mahmud.\nAdat nu lianna nya\u00e9ta dina kapapaitan atawa dina nu maot. Upacara anu dilaksanakeun nalika salah saurang masarakat kapapat\u00e9nan t\u00e9h ku cara mulasara sacara Islam. Dina ieu upacara, aya tata cara anu dilakukeun pikeun mulasara layon, ngurebkeun, sarta sabada dikurebkeun. Dina tata cara mulasara layon nu mimiti nya\u00e9ta ngamandian layon ku salah saurang tokoh masarakat, satuluyna dikafanan, tuluy disolatkeun sarta dikurebkeun dumasar kana aturan Islam. Sabada dikurebkeun, peutingna biasa diayakeun tahlil nepi ka tujuh po\u00e9na. Dina tahlil biasana aya istilah husus nya\u00e9ta tileman atawa po\u00e9 katiluna, tujuhna nya\u00e9ta po\u00e9 katujuh, matang puluh nya\u00e9ta kaopat puluh, jeung natus atawa po\u00e9 kasaratus.\nSakumaha anu geus dijelaskeun saacanna, masarakat di Kampung Mahmud ngabogaan adat kabiasaan (adat istiadat) anu b\u00e9da jeung wewengkon s\u00e9j\u00e9nna, hususna mah dina hal nyieun imah. Hal ieu dilantarankeun masarakat Kampung Mahmud miboga dadasar tradisi anu raket patalina jeung sikep atawa prilaku dina kahirupan sapopo\u00e9, ku kituna dina sagala asp\u00e9k kahirupan dikaitkeun kana adat istiadat jeung kaperacayaan (sistem religi) anu dianut jeung dipercaya ku masarakatna. Bentuk imah masarakat Kampung Mahmud ngabogaan ciri has anu b\u00e9da ti wewengkon s\u00e9j\u00e9n. Aya og\u00e9 anu ngab\u00e9dakeun t\u00e9h bisa ditilik tina bahan anu dipak\u00e9 nyieun imah jeung cara dina nyieun imah. Cara anu jiga kitu di mumul\u00e9 pisan ku masarakat Kampung Mahmud, lantaran lamun nepi ka ngarumpak adat dina ngadegkeun imah, boh dina tata cara nyieun imah boh dina ngagunakeun bahan pikeun imah bisa jadi mamala pikeun anu nyieun imah atawa kulawarga anu nyieun imah. Salasahiji conto lamun ngarumpak \u00e9ta hal bakal ngabalukarkeun masalah dikulawarga atawa bakal aya musibah anu ngarandapan \u00e9ta kulawarga.\nTapi lamun ku urang ditalungtik tina struktur taneuh anu aya di Kampung Mahmud, mangrupa hiji da\u00e9rah anu asalna tina ranca walungan citarum. Ku kituna, masarakat Kampung Mahmud boga kapercayaan teu meunang nyieun imah anu pageuh, ku sabab kondisi taneuh di da\u00e9rah \u00e9ta t\u00e9h bisa ngabalukarkeun hiji musibah. Saacanna masarakat di dinya geus ngahubungkeun jeung mitos anu geus sumebar di da\u00e9rahna, sakab\u00e9h imah anu aya di lingkungan masarakat Kampung Mahmud\u00a0 mangrupa imah panggung. Ieu hal, dijalankeun ku masarakat Kampung Mahmud ti mimiti nu ngadegkeun Kampung Mahmud, nya\u00e9ta Embah Dalem Haji Abdul Manaf. Tapi lima taun katukang sesepuh Kampung Mahmud, Bapak H. Amin r\u00e9k nyieun wangunan masjid tina t\u00e9mbok (perman\u00e9n), ngayakeun listrik ka da\u00e9rahna, mawa alat \u00e9l\u00e9ktronik saperti radio, jeung TV, salian ti \u00e9ta r\u00e9k nyieun sumur og\u00e9 jang kahirupan sapopo\u00e9.\nTawasul jang karuhun mangrupa hal anu biasa dilakukeun ku masarakat Kampung Mahmud. Ieu tawasul og\u00e9 bisa dilaksanakeun nalika nyieun imah. Tujuan tawasul t\u00e9h keur mundut izin jeung berkah ka karuhun anu geus ngabangun di wewengkon Kampung Mahmud sangkan dib\u00e9r\u00e9 kasalametan dina ngalakonan pagaw\u00e9anana, ku kituna boh nu digaw\u00e9 boh kulawarga anu bakal nyicingan imah bakal dib\u00e9r\u00e9 berkah jeung kasalametan. Biasana tawasulan dilaksanakeun di tanah anu r\u00e9k dibangun imah nalika mimiti mondasi. Tawasulan dilakukeun ku kulawarga anu r\u00e9k ngabangun imah. Keluaraga anu r\u00e9k ngabangun imah ngondang tatangga disabudeureunana jeung anu digaraw\u00e9 pikeun ngadu\u2019a jeung munut kasalametan. Tawasulan dipimpin ku sesepuh kampung, b\u00e9r\u00e9s ngadu\u2019a, acara dipungkas ku motong tumpeng babarengan anu disadiakeun ku tuan rumah.\nUpacara ritual nalika keur lumangsungna nyieun imah biasana dina waktu nyieun suhunan imah. Biasana diayakeun jiga upacara leutik, biasana nyadiakeun tumpeng atawa meuncit hayam. Terus ditambahan og\u00e9 band\u00e9ra beureum bodas anu engkena dipasang di tengah-tengah suhunan imah. Maksudna keur ngamerd\u00e9kakeun imah t\u00e9a. Carana, nalika suhunan bakal dipasang kar\u00e9k ngayakeun tawasulan ku cara meuncit hayam terus getih hayamna di usapkeun ka sakab\u00e9h tiang suhunan. Maran\u00e9hna boga kapercayaan ku cara kitu si imah bakal kuat jeung meuncit hayam dianggap sabag\u00e9 hal jang ngajauhkeun musibah.\nSanggeus b\u00e9r\u00e9s ngabangun imah, diayakeun upacara deui anu disebut salametan, acara ieu diayakeun ku sabab imah anu dibangun geus b\u00e9r\u00e9s jeung salamet tina hal anu teu dipikahayang. Dina upacara salametan biasana sok disadiakeun sangu tumpeng jeung kadaharan anu s\u00e9j\u00e9nna. Jalan jeung tata cara upacara salametan sarua jeung tawasulan saacan ngadegkeun imah. Dina upacara ieu t\u00e9h dipingpin ku sesepuh atawa kunc\u00e9n Kampung Mahmud.\nPakasaban Masarakat.\nPakasaban masarakat Kampung Mahmud t\u00e9h nya\u00e9ta tani, dagang, guru ngaji di Pasantr\u00e9n, jeung m\u00e9bel (nyieun korsi). Anu mahabu ayeuna nya\u00e9ta kana dagang jeung nyieun korsi. Dagang ku sabab loba s\u00e9mah anu datang unggal po\u00e9 keur ziarah ka makom anu aya di dinya. Ari m\u00e9bel atawa nyieun korsi mah ti baheula g\u00e9 geus dilaksanakeun, malah lolobana bisa dijual ka luar Bandung jeung luar nagri. Tani ayeuna geus teu loba deui ku sabab dijualan sawahna, kabita ku pangbibita duit. Aya anu dijual keur dijarieun pabrik jeung lolobana sawah jeung taneuh keur tani t\u00e9h dijual keur pangwangunan tol Pasirkoja. Ieu hal geus jadi bukti y\u00e9n masarakat Kampung Mahmud geus keuna ku pangbibita harta, najan aya k\u00e9n\u00e9h anu tani tapi teu saloba jaman baheula saacan aya pangwangunan pabrik jeung nu s\u00e9j\u00e9nna.\nArsit\u00e9ktur Imah.\nDina ngabangun imah masarakat kudu nataharkeun heula bahan wangunan saperti kai, awi, jeung bilik. Barang-barang anu dipilih contona wa\u00e9 kai kudu dipilih sangkan meunang anu kuat, salian ti \u00e9ta aya og\u00e9 kapercayaan y\u00e9n kai bakal ngaluarkeun kakuatan magis. Nalika dipaluruh imah anu aya di Kampung Mahmud wangun imahna manjang atawa suhunanana panjang, ieu hal disababkeun ku hiji kulawarga anu anggota loba. Lamun ditilik tina legana, imah anu aya diKampung Mahmud rata-rata garar\u00e9d\u00e9 ti mimiti anu leutik ukuran 4X8 m nepi ka ukuran 10X20 m katambah boga buruan anu lega.\nKabiasaan nyieun imah nu lega jeung ged\u00e9 geus mangrupa tradisi masarakat Kampung Mahmud. Imah nu ged\u00e9 jeung lega bisa m\u00e9r\u00e9 kalaluasaan pikeun nu nyicinganana. \"Sirkulasi\" hawa og\u00e9 alus jeung jand\u00e9la-jand\u00e9la dipasang mak\u00e9 ukuran nu \"proporsional\". Disag\u00e9d\u00e9ngeun ti \u00e9ta, imah og\u00e9 kasorot pisan ku panonpo\u00e9 ku sabab tempat jand\u00e9la nu ngajajar manjang m\u00e9r\u00e9 rohangan cahaya leuwih loba asupna. Tapi, buruan ukur di pager ku paseuk-paseuk tina awi, wates buruan nu hiji jeung nu s\u00e9j\u00e9na padeukeut. Panyaw\u00e9ran og\u00e9 bisa dijadikeun salaku wates buruan imah nu hiji jeung nu s\u00e9j\u00e9na. Wates imah nu kitu, aya dina kelompok imah nu deukeut jeung kolot, sedengkeun pikeun imah-imah nu aya di luar \u00e9ta kelompok diwatesanan ku kebon.\nwangunan di Kampung Mahmud miboga ciri has anu b\u00e9da jeung imah-imah s\u00e9j\u00e9n nya\u00e9ta d\u00e9nah wangunan imah anu bentukna L.\u00a0 Bentuk hateupna suhunan jolopong (suhunan lempeng atawa hateup pelana) nya\u00e9ta bentuk hateupna aya dua widang. Dua widang hateup ieu dipisahkeun ku leunjeuran kai lebah tengah wangunan imah. Bentuk hateup suhunan jolopong ieu kaayeunakeun di Kampung Mahmud loba anu geus diganti ku bentuk hateup jur\u00e9 atawa limasan (suhunan pondok) boh keur imah ku arsitektur tradisional atawa wangunan anu perman\u00e9n.\nIeu wangunan ditilik tina panto hareup imahna, kasohor ku istilah imah buka pongpok nya\u00e9ta imah anu ngabogaan panto arah asupna sajajar jeung salah sahiji tungtung watang suhunan. Mun ditit\u00e9nan ti bagian hareup imaha, anu kaciri t\u00e9h nya\u00e9ta widang hateup segitigana.\nSalian ti imah keur dicicingan og\u00e9 aya wangunan masjid anu diwangun ku konstruksi imah panggung jeung bal\u00e9 wangunan anyar anu diwangun kira-kira bulan Agustus 2001, tapi boh konstruksi atawa bentukna nuturkeun imah anu aya di Kampung Mahmud nya\u00e9ta imah panggung jeung d\u00e9nah anu bentukna L.\nBahan wangunana lolobana tina awi anu mangrupa bahan konstruksi imah tradisional, hususna di Kampung Mahmud. Ku ayana kamekaran jaman, kai og\u00e9 bisa dijadikeun bahan pikeun nyieun wangunan, nepi ka dina pangaweruh tradisional, rupa-rupa kai bisa dianggap ngabogaan kakuatan goib.\nBahan-bahan kai kudu diperhatikeun dina nyieun imah. Dina nataharkeun bahan-bahan sok mak\u00e9 hal-hal nu sipatna magis, nya\u00e9ta ngalakukeun tawasulan heula. Nalika nyieun imah, masarakat Kampung Mahmud nyayagakeun bahan wangunan nu geus pantes, boh dina segi kakuatan boh dina jenis bahanna, tuluy ditawasulan. Ku ayana tawasulan dipiharep bisa ngadatangkeun kakuatan magis jeung kakuatan s\u00e9j\u00e9na ti alam goib. Ku sabab, awi dijieun bahan nyieun imah sam\u00e9m\u00e9h kai nu sipatna \"lentur\" jeung kuat. Awi anu pangalusna digunakeun pikeun bagian kontruksi nu s\u00e9kunder, saperti bahan usuk, r\u00e9ng atawa bagian awi irateun bahan anyaman. Sacara rinci mah bahan wangunan anu aya di Kampung Mahmud nya\u00e9ta:\n1) Hateup\n\u00a0 \u00a0 Bagian wangunan imah anu guna pikeun nutupan imah bagian luhur jeung hateup t\u00e9h ditutupna kudu ngagunakeun kent\u00e9ng taneuh.\n2) Plafon/lalangit\n\u00a0 \u00a0 Plafon/lalangitna dijieun tina anyaman awi (bilik)\n3) \u00a0Tihang\n\u00a0 \u00a0 Dijieunna tina kai, keur pondasi tihang digunakeun batu tatapakan anu jangkungna kira-kira 50\u00a0cm.\n4) \u00a0Bilik\n\u00a0 \u00a0 Bilikna dijieun tina anyaman awi (bilik), salian ti dingding bilik digunakeun og\u00e9 dingding papan.\n5) \u00a0Jand\u00e9la\n\u00a0 \u00a0 Panutup jand\u00e9la dijieunna tina kai .\nKasenian di Kampung Mahmud.\nPatali jeung kahirupan Kampung Adat Mahmud anu raket pisan jeung religiutas, produk kasenianana og\u00e9 tinangtu moal jauh tina \u00e9ta kabiasaan. Kasenian anu mekar di ieu kampung t\u00e9h nya\u00e9ta terbang. Ieu kasenian biasana dipagelarkeun dina raraga mi\u00e9ling po\u00e9-po\u00e9 kaislaman jeung po\u00e9 anu dianggap penting dumasar kaparcayaan masarakatna. Terbang miboga udagan pikeun nepikeun dakwah jeung aj\u00e9n-aj\u00e9n para \"Waliyullah\" (wali Alloh). Wangun kasenianana mangrupa adumanis antara musik jeung syair anu eusina qasidahan atawa pupujian. Alat musik anu dipak\u00e9 dina terbang nya\u00e9ta dogdog, kecr\u00e9k, kalayan dominasi tagoni tina sababaraha ukuran. Tinangtu tina unggal ukuran ngahasilkeun galidengna sora anu has. Pama\u00e9n terbang ngahiji dina beungkeutan grup seni anu kab\u00e9hdieunakeun bisa minton dina kariaan masarakat, saperti khitanan jeung nikahan. Najan eusina dakwah, nuturkeun kamekaran jaman terbang bisa dipintonkeun minangka hiburan anu Islami.\nPantrangan-pantrangan nu Aya di Kampung Mahmud.\nLoba pantrangan nu lumaku di ieu kampung saperti ulah aya gedong atawa imah nu diwangun tina t\u00e9mbok, teu meunang aya kaca, bedug, sumur, kent\u00e9ng jeung goong ged\u00e9. Salian ti \u00e9ta, di ieu kampung og\u00e9 pantrang pisan ngukut soang jeung emb\u00e9. Kiwari, \u00e9ta aturan t\u00e9h loba dirempak ku masarakat anu lain asli turunan Mahmud (pendatang), nepi ka loba mamala anu karandapan ku nu wani ngarempak \u00e9ta aturan, ti mimiti gering parna nepi ka maotna, ekonomina euweuh kamajuan turta aya nu nepi ka pirak jeung salaki atawa pamajikanana. \nTi mimiti taun 1985-an, walungan Citarum geus mimiti kakeunaan ku kokotor ti pabrik, nepi ka cai walungan t\u00e9h kotor tur teu bisa dipak\u00e9 pikeun kahirupan sapopo\u00e9, balukarna mah sumur nu tadina dipantrang aya bisa dijieun di \u00e9ta kampung. Pikeun nyieun \u00e9ta sumur, teu sagawayah kitu wa\u00e9, tapi kudu meunang heula widi ti para \u00e9yang. ku lantaran kitu sam\u00e9m\u00e9h nyieun \u00e9ta sumur, para kunc\u00e9n (sesepuh) di \u00e9ta kampung ngalaksanakeun heula tawasul.\nLembur Sabudeureun Kampung Mahmud.\nLoba lembur nu aya di sabudeureun kampung Mahmud ieu, misalna aya nu disebut Balandongan nu mangrupa buruan atawa panyaw\u00e9ran Mahmud, wates ti Balandongan ka Kampung Mahmud nya\u00e9ta Tugu Mahmud. Aya og\u00e9 pameuntasan, lembur nu kaliliwatan nalika meuntas walungan Citarum. Salian ti \u00e9ta, di beulah kuloneun kampung Mahmud, aya nu disebut Cigond\u00e9wa. Asal muasal disebut Cigond\u00e9wa alatan baheula aya buta anu ngamuk tur teu teurak ku naon wa\u00e9, nepi ka aya hiji gond\u00e9wa sakti anu bisa ng\u00e9l\u00e9hkeun \u00e9ta buta. Tapi aya salah sahiji jamparing nu keuna kana taneuh nepi ka bijil cai tina \u00e9ta taneuh. ti saprak harita \u00e9ta lembur dingaranan Cigond\u00e9wa.\nKahirupan Masarakat.\nSakumaha anu geus dijelaskeun saacanna, masarakat di kampung Mahmud ngabogaan adat kabiasaan (adat istiadat) anu b\u00e9da jeung wewengkon s\u00e9j\u00e9nna, hususna mah dina hal nyieun imah. Hal ieu dilantarankeun masarakat kampung Mahmud miboga dadasar tradisi anu raket patalina jeung sikep atawa prilaku dina kahirupan sapopo\u00e9, ku kituna dina sagala asp\u00e9k kahirupan dikaitkeun kana adat istiadat jeung kaperacayaan (sistem religi) anu dianut jeung dipercaya ku masarakatna. Bentuk imah masarakat kampung Mahmud ngabogaan ciri has anu b\u00e9da ti wewengkon s\u00e9j\u00e9n. Aya og\u00e9 anu ngab\u00e9dakeun t\u00e9h bisa ditilik tina bahan anu dipak\u00e9 nyieun imah jeung cara dina nyieun imah. Cara anu jiga kitu di mumul\u00e9 pisan ku masarakat kampung Mahmud, lantaran lamun nepi ka ngarumpak adat dina ngadegkeun imah, boh dina tata cara nyieun imah boh dina ngagunakeun bahan pikeun imah bisa jadi mamala pikeun anu nyieun imah atawa keluarga anu nyieun imah. Salasahiji conto lamun ngarumpak hal \u00e9ta bakal aya masalah dikuluwarga atawa bakal aya musibah anu ngarandapan \u00e9ta keluarga.\nTapi lamun ku urang ditalungtik tina struktur taneuh anu aya di kampung Mahmud, mangrupa hiji da\u00e9rah anu asalna tina ranca ti walungan citarum anu ngurililingan \u00e9ta wewengkon. Ku kituna masarakat kampung Mahmud boga kapercayaan teu meunang nyieun imah anu pageuh, ku sabab kondisi taneuh di da\u00e9rah \u00e9ta t\u00e9h bisa ngabalukarkeun hiji musibah. Saacanna masarakat di dinya geus ngahubungkeun jeung mitos anu geus sumebar di da\u00e9rah maran\u00e9hna, sakab\u00e9h imah anu aya di lingkungan masarakat kampung Mahmud mangrupa imah panggung. Hal ieu dijalankeun ku masarakat kampung Mahmud ti mimiti nu ngadegkeun kampung Mahmud, nya\u00e9ta Embah Dalem Haji Abdul Manaf. Tapi lima taun katukang sesepuh kampung Mahmud, Bapak H. Amin r\u00e9k nyieun wangunan masjid tina t\u00e9mbok (permanen), ngasupkeun listrik ka da\u00e9rahna, ngasupkeun alat \u00e9l\u00e9ktronik saperti radio, jeung TV, salian ti \u00e9ta ek nyieun sumur og\u00e9 jang kahirupan sapopo\u00e9.\nDina ngabangun imah masarakat kudu nataharkeun heula bahan wangunan saperti kai, awi, jeung bilik. Barang-barang anu dipilih contona wa\u00e9 kai kudu dipilih sangkan meunang anu kuat, salian ti \u00e9ta t\u00e9h aya og\u00e9 kapercayaan y\u00e9n kai bakal ngaluarkeun kakuatan magis. Nalika dipaluruh imah anu aya di kampung Mahmud bentuk imahna manjang atawa suhunanana panjang, hal ieu disababkeun jang hiji kaluarga anu anggota loba. Lamun ditilik tina legana, imah anu aya dikampung Mahmud rata-rata garar\u00e9d\u00e9 ti mimiti anu leutik ukuran 4X8 m nepi ka ukuran 10X20 m katambah boga buruan anu lega.\nTawasul jang karuhun mangrupa hal anu geus biasa dilakukeun ku masarakat kampung Mahmud. Tawasul ieu og\u00e9 bisa dilaksanakeun nalika nyieun imah. Tujuan tawasul ieu munut izin jeung berkah ka karuhun anu geus ngabangun di wewengkon kampung Mahmud sangkan dib\u00e9r\u00e9 kasalametan dina ngalakonan pagaw\u00e9anana, ku kituna boh nu digaw\u00e9 boh keluarga anu bakal nyicingan imah bakal dib\u00e9r\u00e9 berkah jeung kasalamt\u00e9hn.\nBiasana tawasulan dilaksanakeun di tanah anu r\u00e9k dibangun imah nalika mimiti mondasi. Tawasulan dilakukeun ku keluaraga anu r\u00e9k ngabangun imah. Keluaraga anu r\u00e9k ngabangun imah ngondang tatangga disabudeureunana jeung anu digaraw\u00e9 pikeun ngado\u2019a jeung munut kasalametan. Tawasulan dipimpin ku sesepuh kampung, b\u00e9r\u00e9s ngado\u2019a, acara dipungkas ku motong tumpeng babarengan anu disadiakeun ku tuan rumah.\nUpacara ritual nalika keur lumangsungna nyieun imah biasana dina waktu nyieun suhunan imah. Biasana diayakeun jiga upacara leutik, biasana nyadiakeun tumpeng atawa meuncit hayam. Terus ditambahan og\u00e9 band\u00e9ra beureum bodas anu engkena dipasang di tengah-tengah suhunan imah. Maksudna nya\u00e9ta jang ngamerdekakeun imah t\u00e9a. Carana nya\u00e9ta nalika suhunan bakal dipasang kar\u00e9k ngayakeun tawasulan ku cara meuncit hayam terus getih hayamna di usapkeun ka sakab\u00e9h tiang suhunan. Maran\u00e9hna boga kapercayaan ku cara kitu si imah bakal kuat jeung meuncit hayam dianggap sabag\u00e9 hal jang ngajauhkeun musibah.\nSanggeus b\u00e9r\u00e9s ngabangun imah, diayakeun upacara deui anu disebut salametan, acara ieu diayakeun ku sabab imah anu dibangun geus b\u00e9r\u00e9s jeung salamet tina hal anu teu dipikahayang. Dina upacara salametan biasana sok disadiakeun sangu tumpeng jeung kadaharan anu s\u00e9j\u00e9nna. Jalan jeung tata cara upacara salametan sarua jeung tawasulan saacan ngadegkeun imah. Dina upacara ieu t\u00e9h dipingpin ku sesepuh atawa kunc\u00e9n kampung Mahmud.\nRobahna cara hirup masarakat\nSacara umum pantrangan dikelompokeun kana lingkup adat istiadat, ngan salian ngabogaan sipat-sipat anu leuwih husus jeung leuwih cocog lamun diasupkeun kana sistem kapercayaan. Tabu anu artina hiji usaha pikeun ngajauhan hiji hal anu r\u00e9k dipilampah, sabab lamun nepi ka dipilampah bakal ngabalukarkeun hal anu kurang alus. Pantrangan mangrupa hukum sosial anu dipaksakeun sacara sakral, sarta ngabogaan sangsi dina kahirupan masarakat pikeun saha wa\u00e9 anu ngarumpakna. Sangkan pantrangan angger dipak\u00e9, ku kituna kudu aya anu di pikahormat jeung dihargaan ku sakab\u00e9h masarakat salaku anu nyepeng otoritas. Dikampung Mahmud anu nyekel otoritas t\u00e9h sesepuh kampung atawa kunc\u00e9n. Ku kituna pantrangan mangrupa salasahiji sistem religi anu asalana tina sistem kapercayaan masarakat.\nDina pasualan anu mangrupa pantrangan, kampung Mahmud ngabogaan hiji hal anu istim\u00e9wa jeung b\u00e9da ti da\u00e9rah sejen. Nurutkeun informan, hal ieu teu dikaitkeun jeung ajaran agama, tapi dikaitkeun jeung ucapan anu pernah diucapkeun ku luluhurna baheula, nya\u00e9ta Eyang Abdul Manaf. Tina omonganana aya anu asup akal aya og\u00e9 anu teu asup akal. Aya og\u00e9 sababaraha pantrangan anu husus jang kampung Mahmud dianatarana wa\u00e9 ny \u00e9ta teu meunang nyieun imah tina t\u00e9mbok, teu meunang nyieun imah mak\u00e9 kaca, teu meunang nabeuh goong, teu meunang ngukut soang, jeung teu meunang nyieun sumur.\nPantrangan kahiji,kadua,jeung kalima teu ngabogaan kasang tukang. Aya og\u00e9 pantrangan anu katilu jeung kaopat ngabogaan kasang tukang y\u00e9n baheula dikampung Mahmud jadi panyumputan Walanda, ku kituna tempat ieu kudu jauh tinu ram\u00e9. Lamun nabeuh goong jeung ngukut soang bisa ngaganggu. Ku ayana larangan kitu, kampung Mahmud can pernah kadatangan ku nu ngajajah.\nNepi ka ayeuna amanat anu mangrupa pantrangan ti leluhur dicepeng pisan ku masarakatna. Maran\u00e9hna teu wani ngarumpak kab\u00e9h aturan jeung pantrangan. Kabuktian tina imah-imahna euweuh anu dit\u00e9mbok jeung mak\u00e9 kaca, teu ngukut soang, jeung teu pernah nabeuh goong ged\u00e9, boh anu mangrupa kasenian degung atawa wayang gol\u00e9k boh anu heunteu ngandung unsure kasenian. Cenah lamun nepi aya anu ngarumpak bakal aya musibah anu ngarandapan masarakat kampung Mahmud. Komo deui saacan taun 1960an barang \u00e9l\u00e9ktronik jiga radio jeung tv teu pernah asup. Pernah kajadian nalika ngahurungkeun radio, \u00e9ta radio t\u00e9h kalah jadi ancur.\nDina taun 1987, Haji Amin (Alm), nyobaan nyieun masjid tina t\u00e9mbok jeung mak\u00e9 kaca. Saacanna man\u00e9hna puasa heula jeung ngadoa salila 40 po\u00e9, munut izin ka karuhun. Ku kituna ngabangun masjid lancar jeung keluarga nag\u00e9 teu ngalaman musibah nanaon. Tapi jang imah pribadi man\u00e9hna teu wani ngarumpak amanat karuhun.\nHiji hal anu nyieun an\u00e9h masarakat s\u00e9j\u00e9n, pamar\u00e9ntah, jeung ilmuwan nya\u00e9ta nalika walungan Citarum banjir ged\u00e9 anu ngeueum sababaraha wewemgkon wilayah, kampung Mahmud mah teu keuna ku banjir. Padahal lamun ditilik tina posisi da\u00e9rah jeung luhurna dataran, kampung Mahmud geus pasti kakeueum banjir"}
{"id": "33688", "revid": "15233", "url": "https://su.wikipedia.org/wiki?curid=33688", "title": "Hertz", "text": "Hertz (simbol: Hz) nya\u00e9ta unit SI pikeun fr\u00e9kuensi. Kecap Hertz dipilih pikeun ngapr\u00e9siasi jasa Heinrich Rudolf Hertz kana kontribusina dina widang elektromagnetisme.\nHertz nyebutkeun jumlah gelombang dina hiji detik (1 Hertz = 1 gelombang per detik). Unit ieu tiasa dipak\u00e9 pikeun ngukur gelombang nanaon w\u00e9h nu p\u00e9riodik.\nKalipetan.\nKalipetan unit Hertz ngagunakeun sistem m\u00e9trik nya\u00e9ta kalipetan r\u00e9buan ka luhur mangrupa kilo, m\u00e9ga, giga. Lamun kalip\u00e9tan ka handap ngagunakeun satuan ukuran kawas d\u00e9sihertz, s\u00e9ntihertz, jeung saterusna."}
{"id": "33692", "revid": "15233", "url": "https://su.wikipedia.org/wiki?curid=33692", "title": "Hitam ke Putih", "text": "Hitam Ke Putih mangrupa album kaopat ti panembang Indon\u00e9sia, Oppie Andaresta nu drilis dina taun 2001."}
{"id": "33695", "revid": "15233", "url": "https://su.wikipedia.org/wiki?curid=33695", "title": "Pakasaban", "text": "Pakasaban atawa patukangan nya\u00e9ta pagaw\u00e9an anu dilakonan ku manusa pikeun nyumponan pangabutuh kahirupan sapopo\u00e9.\nPakasaban Urang Sunda.\nMayoritas pakasaban masarakat Sunda nya\u00e9ta minangka patani, nambang keusik, sarta ngahuma.\nNepi ka abad ka-19, loba masarakat Sunda anu ngahuma ku cara pundah-pindah. Di kota mah, loba urang Sunda anu gaw\u00e9na jadi buruh pabrik, pagaw\u00e9 nagari, sarta jadi pembantu.\nAnu sok dagang kuriling loba og\u00e9 dilakonan ku masarakat Sunda, utamana asal Tasikmalaya sarta Garut. Maran\u00e9hanana loba ngajual rupa-rupa parabot rumah tangga.\nPakasaban anu pokok di masarakat Sunda t\u00e9h aya 3, nya\u00e9ta :\nSalian tani, aya og\u00e9 anu pakasabanana jadi tukang dagang, pengrajin, jeung peternak."}
{"id": "33696", "revid": "15233", "url": "https://su.wikipedia.org/wiki?curid=33696", "title": "Abdullah Totong Mahmud", "text": "Masagus Abdullah Mahmud atanapi leuwih katelah kalawan A.T. Mahmud (Kampung 5 Ulu Kedukan Anyar, Pal\u00e9mbang, Sumatra Kidul 3 F\u00e9bruari 1930 Jakarta 6 Juli 2010) nya\u00e9ta hiji panyieun lagu asal Palembang, Sumatera Selatan, Indon\u00e9sia. Anjeunna katelah dina masarakat kalwan lagu barudak jieunanna."}
{"id": "33698", "revid": "21463", "url": "https://su.wikipedia.org/wiki?curid=33698", "title": "Huni", "text": "Huni nya\u00e9ta ngaran tangkal jeung bubuahan, buahna raranggeuyan, ged\u00e9na 1\u00a0cm, wangunna aya nu buleud aya nu lonjong, warnana hejo saupama asak robah jadi warna ungu semu hideung. Daunna kaasup daun tunggal, bentukna lonjong, panjangna 9\u201325\u00a0cm, sisina rata, tungtung daunna seukeut. Warnadaun ngorana hejo ngora, sanggeus kolot robah jadi hejo kolot. Huni sumebar di Asia Tenggara jeung Ustrali, di Jawa tumuwuh liar di leuwung atawa dipelak di buruan imah.\nKandungan.\nHuni ngandung gizi jeung fitonutrien anu luhung. Buah huni ngandung vitamin C, provitamin A, vitamin B1, vitamin B2, vitamin E, mineral, zat beusi, fosfor, photasium/kalium, jeung serat. Kulit watang anu rasana kesed ngandung racun alkaloida.\nMangpaat.\nBuah huni alus pikeun ngajaga kasehatan panon sabab ngandung vitamin A anu luhung, bisa ngalancarkeun saluran pencernaan tur nyingkahan konstipasi, mangrupa antioksidaan, mangpaat pikeun nyageurkeun deg-degan jantung, anemia, darah tinggi. Rasa buahna anu haseum mangpaat pikeun ngaluduhkeun kesang, ngaleungitkeun racun, ngaleungitkeun haus, sarta ningkatkeun \"sirkulasi\" getih. Buah anu asak miboga hasiat pikeun nambahan cai susu indung. Daunna bisa dipak\u00e9 pikeun nutupan raheut.\nOlahan tina huni.\nBuah huni biasana dijieun rujak, dijieun sirop , atawa sel\u00e9. Daunna anu ngora rasana semu haseum bisa dipak\u00e9 lalab atawa disayur."}
{"id": "33699", "revid": "3874", "url": "https://su.wikipedia.org/wiki?curid=33699", "title": "Sumatera Kidul", "text": ""}
{"id": "33700", "revid": "25926", "url": "https://su.wikipedia.org/wiki?curid=33700", "title": "Pasantr\u00e9n K\u00e9r\u00e9s\u00e9k", "text": "Pasantr\u00e9n K\u00e9r\u00e9s\u00e9k nya\u00e9ta salah sahiji pasantr\u00e9n anu kasohor jeung pangkolotna. Perenahna nya\u00e9ta Jl. Arief Rahman Hakim 75 Cibatu Garut. Pasantr\u00e9n K\u00e9r\u00e9s\u00e9k kajojo ka mana-mana lain ngan saukur di kota Garut, buktina loba santri anu di luar Jawa saperti Sumatra jeung Lombok, anu ngahaja n\u00e9ang \u00e9lmu agama di Pasantr\u00e9n K\u00e9r\u00e9s\u00e9k. Pasantr\u00e9n k\u00e9r\u00e9s\u00e9k kasohor alatan carita jin. Nalika taun 60-an, carita ngeunaan jin t\u00e9h jadi carita bersambung di majalah Sunda Mangl\u00e9, \u00e9ta carita lain ngan saukur carita tapi nepi ka ayeuna \u00e9ta jin k\u00e9r\u00e9s\u00e9k masih k\u00e9n\u00e9h aya. Pasatr\u00e9n k\u00e9r\u00e9s\u00e9k leuwih neuleuman kana \u00e9lmu nahu sorof jeung bilagoh (sastra Arab), ku sabab kadua \u00e9lmu \u00e9ta jadi ciri has pasantr\u00e9n anu umurna geus saabad leuwih.\nSajarah.\nPasantr\u00e9n k\u00e9r\u00e9s\u00e9k didirikeun taun 1887 ku K.H. Muhammad Tobrik. anjeunna t\u00e9h katurunan Mbah Ma\u2019lum ti pasantr\u00e9n Pasir Kondang. Sedengkeun ngaran k\u00e9r\u00e9s\u00e9k asalna tina ngaran kampung tempat pasantr\u00e9n . Sanggeus didirikan, jeung dikelola ieu pasantr\u00e9n t\u00e9h diserahkeun ka putrana nya\u00e9ta K.H. Ahmad Nahrowi. K.H. Ahmad Nahrowi dipikawanoh ku sebutan Mama Bintang, ku sabab pernah dib\u00e9r\u00e9 bintang tanda jasa ti pamar\u00e9ntah kolonial Walanda. Pamar\u00e9ntah kolonial nganggap y\u00e9n Pasantr\u00e9n k\u00e9r\u00e9s\u00e9k geus loba jasa dina majukeun atikan masarakat pribumi jeung henteu ngalakukeun pembangkangan ka pamar\u00e9ntah. Sanggeus Mama Bintang tilar dunya, pasantr\u00e9n diserahkeun ku putrana nya\u00e9ta K.H. Usrol Karim. Nalika pasantr\u00e9n dipingpin ku anjeunna, aya kajadian anu ah\u00e9ng jeung matak ram\u00e9 sakab\u00e9h masarakat d\u00e9sa k\u00e9r\u00e9s\u00e9k.\nSanggeus K.H. Usrol Karim tilar dunya, pengelolaan pasantr\u00e9n dituluykeun ku putrana nya\u00e9ta K.H. Hasan Basri . Hasan Basri anu n\u00e9n\u00e9hna Buya, salain neuleuman \u00e9lmu agama og\u00e9 anjeunna t\u00e9h penulis. Karyana nya\u00e9ta carpon nu judulna jin k\u00e9r\u00e9s\u00e9k, saencan caritana dimedalkeun dina Mangl\u00e9. Anu matak ngirut y\u00e9n Buya nulis \u00e9ta carita t\u00e9h nalika aktip di HMI (Himpunan Mahasiswa Islam) basa kuliah di IAIN Sunan Gunung Jati Bandung. Tadina mah anjeunna nulis t\u00e9h aya niat pamaksudan ngalawan paham PKI (part\u00e9y Komunis Indon\u00e9sia) jeung CGMI (Comite Gerakan Mahasiswa Indon\u00e9sia) anu ngarafiliasi ka PKI, ku sabab mran\u00e9hna teu percaya kana hal-hal gaib, nya anjeunna nulis \u00e9ta carita dumasar kana naon anu ka alamna, kabuktian y\u00e9n tulisana dipikaresep ku masarakat."}
{"id": "33703", "revid": "3", "url": "https://su.wikipedia.org/wiki?curid=33703", "title": "Waluh koneng", "text": ""}
{"id": "33704", "revid": "3", "url": "https://su.wikipedia.org/wiki?curid=33704", "title": "Situ bagendit", "text": ""}
{"id": "33705", "revid": "3874", "url": "https://su.wikipedia.org/wiki?curid=33705", "title": "AT Mahmud", "text": ""}
{"id": "33706", "revid": "3874", "url": "https://su.wikipedia.org/wiki?curid=33706", "title": "A.T. Mahmud", "text": ""}
{"id": "33707", "revid": "15233", "url": "https://su.wikipedia.org/wiki?curid=33707", "title": "Uni Malaya", "text": "Uni Malaya nya\u00e9ta f\u00e9derasi nagara-nagara Malaya jeung \"Straits Settlements\" teu kaasup Singapura. F\u00e9derasi ieu mangrupa panerus Malaya Britania jeung boga tujuan ngahijikeun Samenanjung Malaya dina hiji pamar\u00e9ntahan pikeun ngagampangkeun administrasi."}
{"id": "33709", "revid": "25926", "url": "https://su.wikipedia.org/wiki?curid=33709", "title": "T\u00e9spong", "text": "T\u00e9spong atawa dina basa latinna \"Oenanthe javanica\" nya\u00e9ta ngaran tuwuhan anu daunna kawas sal\u00e9dri. T\u00e9spong loba tumuwuh di dataran luhur nepi ka daratan handap, asal taneuhna \"gembur\", baseuh jeung miboga \"drainase\" anu had\u00e9.\nLamun ditingali saliwat, t\u00e9spong anu jangkungna 50cm t\u00e9h ampir sarua jeung sal\u00e9dri. Kaambeuna seungit jeung daunna r\u00e9r\u00e9g\u00e9an tapi karasa leuwih \"kaku\" jeung leuwih kandel lamun dibandingkeun jeung sal\u00e9dri mah . Daun t\u00e9spong anu ngorana ngeunah lamun diasakan jadi tumis atawa dilalab atah ngalengkepan beuleum lauk, hayam gor\u00e9ng jeung sambel.Dina t\u00e9spong aya aroma spesifik anu karasana sumiriwing, komo lamun dico\u00e9lkeun kana sambel tarasi anu aya di restoran Sunda. Dina t\u00e9spong aya minyak atsiri anu kaluar tina daunna nu matak ngabalukarkeun t\u00e9spong miboga antioksidan anu kuat. Ku sabab kitu urang Sunda utamana wanojana miboga kulit anu \"mulus\" jeung b\u00e9r\u00e9sih anu nambahan kageulisanana lantaran loba ngadahar lalab-lalaban anu salah sahijina t\u00e9spong. T\u00e9spong mangha bihari osok mindeng kapanggih di tempat ondangan jeung osok aya di \"rumah makan\" Sunda salaku lalab anu loba dipikaresep.T\u00e9spong boga mangpaat pikeun nahan lapar."}
{"id": "33710", "revid": "15233", "url": "https://su.wikipedia.org/wiki?curid=33710", "title": "Wuluku", "text": "Wuluku anu wangunna jiga palu ged\u00e9 anu dijieun tina kai.\nAnu miboga fungsi pikeun ngabajo s\u00e9rang, biasana mak\u00e9 kebo pikeun narikna.\nWuluku pakakas paranti muyarkeun taneuh sawah diwangun tina kai kalayan di hareupna mak\u00e9 ruruhit sina rada m\u00e9ncos, dijieun tina beusi kira-kira saged\u00e9 dampal leungeun, gunana sangkan taneuh ngabor\u00e9ngkal kaluar atawa kagigir, sarta ka tukangna mak\u00e9 bubuntut minangka panyepenganana, biasana ditarik ku munding atawa sapi boh sarakit boh hiji.\nAya dua jenis wuluku, masing-masing miboga fungsi anu b\u00e9da jeung dua-duana dipak\u00e9 pikeun pros\u00e9s ngolah taneuh. \nWaluku kahiji dingaranan singkal, pakakas ieu dipak\u00e9 pikeun ngabolak-balik taneuh . \nWuluku nu kadua dingaranan garu, wangunna singkal tuluy beulah handapna dijieun tina beusi anu lancip jeung bengkok nepi ka taneuh nu disodok ku bag\u00e9an hareup nu lancip, sacara langsung ngabalik ka bag\u00e9an beusi anu bengkok. \nBag\u00e9an luhur singkal mangrupa kai pikeun panyepenganana nu ngabajo jeung pikeun nalikeun kana beuheung munding.\nDina mimiti mangsa tatan\u00e9n mimitian ngembang, manusa ngan ngagunakeun sekop nya\u00e9ta gampang pikeun nu nyicingan di wewengkon anu pohara subur kawas di walungan Nil, di mana caah taunan sok ngabenerkeun taneuh di wewengkon kasebut. \nTapi, pikeun sacara tuluy-tinuluy melak di wewengkon anu kurang subur, taneuh kudu diolah leuwih tiheula sangkan sanggeusna bisa nyieun jalan pikeun ngawur binih.\nTujuan utama ti ngabajo nya\u00e9ta pikeun mawa taneuh bagian dina anu subur ka luhur. \nWuluku biasana dikenyang ku sabuntut sapi. \nCacak kitu, di sawatara wewengkon, bajak dikenyang ku kuda. \nSedengkeun, di nagara-nagara maju, dipak\u00e9 tanaga saab. \nSaprak dua d\u00e9kadeu pamungkas, pamak\u00e9an bajak di sawatara wewengkon geus loba ngurangan alatan bisa ngabalukarkeun karuksakan dina taneuh sarta erosi."}
{"id": "33711", "revid": "3", "url": "https://su.wikipedia.org/wiki?curid=33711", "title": "Tempe", "text": ""}
{"id": "33712", "revid": "3", "url": "https://su.wikipedia.org/wiki?curid=33712", "title": "Tespong", "text": ""}
{"id": "33713", "revid": "25926", "url": "https://su.wikipedia.org/wiki?curid=33713", "title": "Motor", "text": "Sap\u00e9da Motor nya\u00e9ta kandaraan anu bentukna jiga sap\u00e9dah tapi leuwih ged\u00e9 jeung ngagunakeun b\u00e9ngsin minangka bahan bakarna.\nJenis-jenis Motor.\nJenis motor dumasar kana golonganna di antarana ; "}
{"id": "33714", "revid": "25926", "url": "https://su.wikipedia.org/wiki?curid=33714", "title": "Lidah buaya", "text": "Lidah buaya atawa Aloevera nya\u00e9ta salah sahiji tutuwuhan obat anu boga khasiat pikeun ngubaran rupa-rupa panyakit.Tutuwuhan ieu geus dipak\u00e9 ku bangsa Samaria ti taun 1875 SM."}
{"id": "33715", "revid": "25926", "url": "https://su.wikipedia.org/wiki?curid=33715", "title": "Urang aring", "text": "Urang-aring;Eclipta alba nya\u00e9ta ngaran tutuwuhan anu watangna ngarancabang, tumuwuhna biasana di sisi jalan, di lapang, atawa di sisi solokan. Ieu tutuwuhan jangkungna ngan ukur nepi ka 80\u00a0cm, tumuwuhna ajeg ka luhur atawa nyanggeyeng. Warna watangna h\u00e9jo semu coklat, aya buluan warna bodas. Wangun daunna lans\u00e9t, warnana h\u00e9jo, tungtungna seukeut, sisina r\u00e9g\u00e9-r\u00e9g\u00e9 lemes ampir rata, daunna kasar aya buluan warna bodas. Kembangna majemuk warna bodas tur laleutik. Buahna panjang, ceper, heuras, tur buluan.\nKandungan.\nUrang aring ngandung \"ecliptine\", \"alfaTerthienylmethanol\", 2-(Buta-1,3-diynyl)-5-(but-3-en-1-ynyl) \"thiophene\", 2-(Buta-1,3-diynyl)-5-(4-chloro-3-hydroxybut-1-ynyl) \"thiophene\", 5-(3-Buten-1-ynyl)-2,2'-bithienyl-5'-methyl \"acetate\", \"wedelolactone\".\nMangpaat.\nSalian ti dimangpaatkeun pikeun nyuburkeun rambut, urang-aring mangpaat pikeun ubar pendarahan, nurunkeun panas, anti racun, ubar jang utah getih, mimiseun, kiih getih, ngising getih, hepatitis, diare, kurang gizi, keputihan, jeung huisan."}
{"id": "33716", "revid": "15233", "url": "https://su.wikipedia.org/wiki?curid=33716", "title": "Caah Afrika bagian kidul 2010\u20142011", "text": "Caah Afrika bagian kidul 2010\u20142011 nya\u00e9ta saruntuyan bencana caah di tujuh nagara di Afrika bagian kidul. Bencana ieu patali jeung kajadian La Ni\u00f1a. Hujan leuwih ti rata-rata ti D\u00e9s\u00e9mber 2010 geus ngakibatkeun caah nu ngaluas. R\u00e9buan urang geus diungsikeun jeung pangungsian terus lumangsung. Dina 18 Januari 2011, saeutikna 54 urang dipastikeun geus maot.\nDi Afrika Kidul, leuwih ti 6.000 urang geus diungsikeun jeung 41 urang dipastikeun geus maot akibat caah. Di Mozambik, pang\u00e9lingan bahya dib\u00e9warakeun sapanjang walungan nagara \u00e9tu sabab aranjeunna ngadeukeutan tahap caah. Kira-kira 13.000 urang geus diungsikeun jeung saeutikna 13 urang dipastikeun geus maot."}
{"id": "33719", "revid": "15233", "url": "https://su.wikipedia.org/wiki?curid=33719", "title": "Insid\u00e9n vampir Mercy Brown", "text": "Insid\u00e9n vampir Mercy Brown, nu lumangsung dina 1892, nya\u00e9ta salah sahiji kasus kondang ngeunaan pangalian mayat nu diduga vampir.\nDi Exeter, Rhode Island, kulawarga G\u00e9orge jeung Mary Brown mibanda saruntuyan inf\u00e9ksi tuberkulosis dina ahir abad ka-19. Wanci \u00e9ta, tuberkulosis disebut \"panyakit paru-paru\" jeung mangrupa panyakit nu maotkeun jeung nyingsieuneun.\nSang indung, Mary, mangrupa nu kahiji maot akibat panyakit \u00e9ta, dimiluan dina taun 1888 ku murangkalih aw\u00e9w\u00e9 cikalna, Mary Olive. Dua taun saterusna, dina 1890, putrana, Edwin, og\u00e9 nuju teu damang.\nDina taun 1891, murangkalih nu lian, Mercy, mibanda panyakit \u00e9ta jeung maot dina Januari 1892. Dia dikubur di pamakaman Gar\u00e9ja Baptis di Exeter.\nR\u00e9r\u00e9ncangan jeung tatanggi percaya y\u00e9n salah sahiji anggota kulawarga t\u00e9h vampir jeung nyababkeun Edwin geuring. Hal ieu cocog jeung kapercayaan y\u00e9n ralobana maot dina hiji kulawarga diakibatkeun ku aktivitas jurig. Panyakit paru-paru wanci \u00e9ta kirang dipahaman jeung dipatalikeun jeung mitos.\nG\u00e9orge Brown diolo sangkan ngali makam kuluwargana. Anjeunna ngalaksanakeunna kalawan dibantos ku sababaraha wargi dina 17 Maret 1892. Mayat Mary jeung Mary Olive katinggal aya paburukan tapi mayat Mercy m\u00e9h teu robih jeung aya getih di jajantungna. Ieu ngakibatkeun para wargi nganggap y\u00e9n Mercy t\u00e9h vampir jeung nyababkan panyakit Edwin. Padahal, hawa New England nu tiis ngajadikeun taneuhna h\u00e9s\u00e9 ditembus, janten mayat Mercy lila burukna.\nJajantung Mercy dicandak, diduruk, jeung lebuna dicampur jeung cai. Cai campuran \u00e9tu teras dileueutkeun ka Edwin, nu maot dua bulan saterasna.\nSastra.\nInsid\u00e9n Mercy Brown minangka inspirasi ka Caitl\u00edn R. Kiernan pikeun carita pondokna, \"So Runs the World Away.\" Kasus \u00e9tu og\u00e9 disebutkeun dina \"The Shunned House\" karangan H.P. Lovecraft."}
{"id": "33721", "revid": "29269", "url": "https://su.wikipedia.org/wiki?curid=33721", "title": "Italia", "text": "Italia (), ngaran resmi: R\u00e9publik Italia (), nya\u00e9ta hiji nagara di \u00c9ropa kidul nu kawangun ti hiji samenanjung jeung dua pulo ged\u00e9 di Laut Tengah: Sisilia jeung Sardinia. Italia tepung wates jeung Perancis, Swiss, Austria, jeung Slov\u00e9nia. Nagara San Marino jeung Vatikan mangrupa \u00e9nklave dina wewengkon Italia, samentara Campione d'Italia mangrupa \u00e9ksklaf Italia di Swiss. Nagara Italia kaasup wewengkon saluas 301.338\u00a0km\u00b2 (116.347 mil\u00b2) nu dipangaruhan ku iklim sedeng. Kalawan jumlah padumuk 60,4\u00a0yuta, Italia mangrupa nagara nu jumlah padumukna panglobana kagenep di \u00c9ropa, jeung pangpadetna ka-23 di dunya.\nSaenggeus labuhna Romawi, Italia meupeus kana nagara-nagara leutik (kawas Karajaan Sardinia jeung Kadipat\u00e9n Milan), tapi nagri ini dihijikeun dina taun 1861, saenggeus lumangsungna p\u00e9riode karusuhan nu kakenal kalawan istilah \"Il Risorgimento\" (\"Kabangkitan\"). Dina ahir abad ka-19, dina Perang Dunya I jeung Perang Dunya II, Italia ngajajah Libya, \u00c9ritrea, Somalia, \u00c9thiopia, Albania, Rhodes, Dodecanese, jeung kons\u00e9si di Tianjin, Cina. Kiwari Italia miboga laku penting dina budaya, diplomasi, jeung milit\u00e9r \u00c9ropa jeung dunya, janten Italia mangrupa salah sahiji kakiatan r\u00e9gional.\n\u00c9timologi.\nLoba pimikiran ahli sajarah jeung linguistik ngeunaan \u00e9timologi ngaran \"Italia\". Dumasar kana salah sahiji panerangan nu leuwih umum, istilah \"Italia\" (ti basa Latin: \"Italia\"), dipinjem liwat basa Yunani ti istilah basa Oscan, \"V\u00edteli\u00fa\", nu hartina \"lemah \u00e9n\u00e9ng\" (\"cf.\" Lat \"vitulus\" \"\u00e9n\u00e9ng\", Umb \"vitlo\" \"\u00e9n\u00e9ng\"). Sapi mangrupa lambang s\u00e9k\u00e9-s\u00e9k\u00e9 Italia kidul jeung mindeng digambarkeun neunggar ajag Romawi minangka lambang embungeun m\u00e9r\u00e9 kamerd\u00e9kaan Italia. Salian ti \u00e9ta, aya og\u00e9 leg\u00e9nda, y\u00e9n Italia dingaranan ti inohong nu namina Italus.\nNgaran \"Italia\" awalna ngan digunakeun pikeun sabagian wewengkon nu ayeuna ngaranna Italia Kidul (dumasar kana Antiochus ti Syracuse, di bagian kidul samenanjung Bruttium). Tapi, dina masa Antiochus, istilah Oenotria jeung Italia mangrupa sinonim, jeung ngaran \u00e9ta og\u00e9 digunakeun pikeun kalobaan Lucania. Saterusna, urang Yunani biasa nyebut \"Italia\" pikeun wewengkon nu leuwih lega, tapi baru dina wanci panalukan Romawi istilah \u00e9ta bener-bener ngasupkeun sakab\u00e9h samenanjung.\nSajarah.\nHasil pangalian di sakab\u00e9h Italia nunjukkeun y\u00e9n manusa mod\u00e9rn geus aya ti jaman Pal\u00e9olitik, kira-kira 200.000\u00a0taun baheula.\nWewengkon.\nItalia dibagi kana 20 wewengkon (\"regioni\", tunggal: \"regione\"); lima di antarana miboga status otonomi husus, ditandaan ku *:\nG\u00e9ografi.\nItalia kawangun ti samenanjung ged\u00e9 nu manjang ka Laut M\u00e9dit\u00e9rania, bareng jeung dua pulo ged\u00e9na, Sisilia jeung Sardinia. Di w\u00e9tan-kal\u00e9r nya\u00e9ta Laut Adriatik, di tenggara Laut Ionia, teras Laut Tirenia di kulon-kidul jeung Laut Liguria di kulon-kal\u00e9r.\nPagunungan Apennina minangka tulang tukang samenanjung ieu, manjang ka arah kulon-kal\u00e9r nepi ka ngagabung jeung Alpen, barisan pagunungan nu ngawangun lengkungan nu ngawatesan Italia di sisi kal\u00e9r. Di wewengkon ieu og\u00e9 dipanggihan dataran alluvial ged\u00e9, dataran Po-Venesia, nu dialiran ku Walungan Po kalawan loba anak walunganna ngalir ti Alpen, Apennina, jeung Dolomites. Walungan kondang nu s\u00e9j\u00e9n kaasup Tiber, Adige, jeung Arno.\nTitik pangluhurna nya\u00e9ta Gunung Blanc (\"Monte Bianco\") dina 4.810 m. Sanajan kitu, Italia biasana leuwih dipatalikeun jeung dua gunung api nu katelah: V\u00e9suvius deukeut Napoli jeung \u00c9tna di Sisilia.\nD\u00e9mografi.\nPadumuk Italia kalobaannana ngagem agama jeung ngagunakeun basa nu sami tapi kalawan budaya, \u00e9konomi, jeung politik nu rupa-rupa. Italia miboga kapadetan padumuk pangged\u00e9na kalima di \u00c9ropa kalawan 196 padumuk per kilom\u00e9ter pasagi. Grup minoritas padumuk asli leutik jumlahna.\nSanajan Katolik Roma mangrupa agama mayoritas (85% nu babar di Italia umumna agamana Katholik), aya sababraha komunitas nu mangrupa bagian Gar\u00e9ja Prot\u00e9stan, jeung og\u00e9 Ben\u00e9 Roma nu geus ngalaksanakeun Judaisme di Italia dina r\u00e9buan taun. Jeung aya og\u00e9 komunitas imigran Muslim."}
{"id": "33722", "revid": "665282", "url": "https://su.wikipedia.org/wiki?curid=33722", "title": "Daptar inohong J\u00e9rman", "text": "Ieu daptar inohong J\u00e9rman:\nPolitikus.\nKanselir Jerman (sam\u00e9m\u00e9h PD II).\nWanci Kakaisaran J\u00e9rman ([1871]-[1918]), disebut \"Reichskanzler\", nu hartina Kanselir F\u00e9deral. Kanselir ngajabat minangka perdana menteri Kaisar jeung salaku pupuhu Bundesrat, institusi pangluhurna parlem\u00e9n J\u00e9rman. Anjeunna teu dipilih og\u00e9 teu mibanda tanggung jawab kana Parlem\u00e9n (\"Reichstag\"). Tapi ditunjuk ku Kaisar.\nKondisi ieu robih dina 29 Oktober 1918 liwat amandem\u00e9n konstitusi 1871. Tapi, parobihan \u00e9tu teu mampu nyegah mituna pamberontakan sababaraha po\u00e9 sanggeusna. Konstitusi anyar R\u00e9publik Weimar 1919 netepkeun y\u00e9n Kanselir ditunjuk ku Pr\u00e9sid\u00e9n J\u00e9rman, jeung Parlem\u00e9n boga hak pikeu ngaeureunkeun kanselir atawa menteri. Nyatana mah, loba kabin\u00e9t di wanci R\u00e9publik Weimar kapangaruh pisan dina kerjasama Pr\u00e9sid\u00e9n sabab kateupastian kondisi politik di parlem\u00e9n.\nEbert neruskeun tugas minangkan pupuhu pamar\u00e9ntahan dina dua bulan ngadeukeut ahir \u00e9ra Kakaisaran J\u00e9rman dina Nov\u00e9mber 1918 jeung mingpin Sidang Nasional dina P\u00e9bruari 1919, sanajan heunteu ngajabat minangka Kanselir deui.\nKanselir R\u00e9publik Weimar 1919:\nKanselir Nazi:"}
{"id": "33723", "revid": "25926", "url": "https://su.wikipedia.org/wiki?curid=33723", "title": "Taromp\u00e9t", "text": "Taromp\u00e9t nya\u00e9ta waditra tradisional anu kakoncara di Tatar jeung budaya Sunda. Taromp\u00e9t mangrupa waditra jenis tiup anu dijieun tina bahan kai anu boga tujuh liang sora. Waditra taromp\u00e9t biasana dipak\u00e9 pikeun pamirig tari, pencak silat, r\u00e9og, b\u00e9njang, adu domba, sisingaan, kuda r\u00e9nggong, kariaan, jst\u00e9. Taromp\u00e9t asal kecapna tina \"tara\" jeung \"emp\u00e9t\". Kecap \"tara\" tina taromp\u00e9t asalna tina kecap \"tala\" anu hartina jantung. \"Emp\u00e9t\" nya\u00e9ta sora anu kaluar tina potongan lambar daun kalapa atawa daun kawung anu disorakeun ku cara ditiup. Taromp\u00e9t moal nyoraan lamun henteu mak\u00e9 emp\u00e9t. Jadi taromp\u00e9t nya\u00e9ta emp\u00e9t anu jadi jantung sora.\nBahan jeung Rancang Wangun.\nWaditra taromp\u00e9t dijieun tina bahan kai, dijieunna ku cara dibubut. Ilaharna, bentuk taromp\u00e9t ngawengku tilu bagian, nya\u00e9ta:\nT\u00e9hnik Ma\u00e9n Taromp\u00e9t.\nIlaharna mah taromp\u00e9t disorakeun ku cara ditiup, tapi kudu dilamus. Ngalamus nya\u00e9ta t\u00e9hnik niup ku cara ngembangkeun pipi. Tiupan kalayan tekanan anu tarik digunakeun pikeun \"nada\" luhur. Tiupan kalayan tekanan sedeng dipak\u00e9 pikeun nada sedeng, jeung tiupan halon dipak\u00e9 pikeun nada handap.\nNutup liang sora dina taromp\u00e9t nya\u00e9ta ku cara ngagunakeun tujuh \"ramo\". Tilu ramo tina leungeun k\u00e9nca (curuk, jajangkung, jariji) disimpen di luhureun ramo ti leungeun katuhu (curuk, jajangkung, jariji, cingir)."}
{"id": "33724", "revid": "6044", "url": "https://su.wikipedia.org/wiki?curid=33724", "title": "Gamelan Degung", "text": "Gamelan degung nya\u00e9ta gamelan has tradisional Jawa Barat hususna suku Sunda. Kecap degung asalna tina akronim \"Deg ngadeg ka nu Agung\" (ngadeg = nangtung, agung = megah atawa pangagung). Lian ti \u00e9ta asal kecap degung tina kecap \"ratu-ratu agung\" atawa tumenggung, sabab jaman harita ieu musik dipikaresep ku para pangagung (m\u00e9nak atawa bangsawan), misalna Bupati Bandung R.A.A. Wiranatakusumah V anu sok mgadokum\u00e9ntasikeun sababaraha lagu. Mimitina mah degung t\u00e9h dipintonkeun dina wanda instrumental wungkul (karawitan gending), tapi kaayeunakeun mah, degung sok dipak\u00e9 pamirig lagu. Dina kamus susunan H.J Oosting (1879) kecap degung t\u00e9h tina kecap \"De Gong\" (basa Walanda) anu hartina penclon-penclon nu digantung.\nBahan.\nGamelan degung anu alus dijieunna tina perunggu, anapon gamelan anu mak\u00e9 bahan wesi jeung kualitas anu leuwih basajan dimaksudkeun sangkan gamelas bisa leuwih kahontal ku masarakat, hususna pikeun pangajaran di Lembaga-lembaga atikan. Anapon perangkat tambahan saperti kendang, suling, jst\u00e9 dijieun tina bahan anu b\u00e9da deui.\nPapasingan Waditra Dina Gamelan Degung.\nIstilah Dina Waditra.\nIstilah waditra, hususna dina degung nya\u00e9ta istilah anu nyoko kana alat-alat anu digunakeun dina saperangkat gamelan (instrum\u00e9n). Ilaharna wadtra-waditra dina gamelan degung ngawengku:\nSejarah Gamelan Degung.\nPindah ka Bandung.\nBaheula, gamelan degung ngan dipak\u00e9 minangka instrum\u00e9n wungkul, lantaran Bupati Cianjur R.A.A. Wiranatakusumah V ngalarang degung anu mak\u00e9 nyanyian (vokal) sabab bisa nyieun suasana anu kurang serius. Nalika R.A.A. Wiranatakusumah pindah ka Bandung, gamelan degung anu ngaranna pamagersari ieu katut nayagana ngilu pindah ka pendopo Bandung dipingpin ku Idi. Sabada pindah ka Bandung, gamelan degung loba dipak\u00e9 dina acara hajatan sabab loba nu kairut ku sorana anu \u00e9ndah. ti saprak harita Bupati nitah nyieun gamelan degung deui anu dingaranan Purbasasaka, dipingpin ku Oyo. Salian ti \u00e9ta, gamelan degung sok dipak\u00e9 pikeun musik gending karesm\u00e9n dina pagelaran-pagelaran saperti Lutung Kasarung jeung Mundinglaya dikusumah. Taun 1954, degung mulai dipak\u00e9 pikeun mirig kawih-kawih Sunda, utamana ku grup Parahyangan anu dipingpin ku E. Tjarmedi. E. Tjarmedi jeung Rahmat Sukmasaputra nya\u00e9ta salah sahiji anu m\u00e9r\u00e9 ide ayana .\n1970-1980.\nTaun 1970-1980 beuki loba wa\u00e9 anu ngagarap gamelan degung, misalna Nano. S kalawan grupna Gentra Madya (1976), Lingkung Seni Dewi Pramanik anu dipingpin ku Euis Komariah, Degung Gapura kagungan Kustyara, jeung degung gaya Ujang Suryana (Pakutandang, CIparay) anu kasohor ku gaya ma\u00e9nkeun sulingna. Nano. S nyiptakeun lagu kalawan intro jeung aransem\u00e9n sorangan, sababaraha karyana anu direkam dina bentuk kas\u00e9t suks\u00e9s di Pasaran, di antarana Panglayungan (1977), Puspita (1978), Naon Lepatna (1980), Tamperan Kaheman (1981), Anjeun (1984) jeung Kalangkang nu dikawihkeun ku Nining Meida jeung Barman Syahyana (1986)\nB\u00e9da jeung mangsa awal (taun 1950an) harita mah jurukawih degung lolobana ti kalangan jurukawih gamelan p\u00e9log sal\u00e9ndro (pasind\u00e9n; rongg\u00e9ng), jurukawih taun 1970-an lolobana ti kalangan mamaos tembang Sunda Cianjuran, boh lalaki boh wanoja. Juru kawih anu kasohor ti kalangan mamaos dianatarana: Euis Komariah, Ida Widawati, Teti Afienti, Mamah Dasimah, Barman Syahyana, Didin S. Bajuri, Yus Wiradiredja, Tati Sal\u00e9h.\nKiwari.\nGamelan Degung kaayeunakeun mah sok dipak\u00e9 pikeun mirig lagu non-klasik dina acara-acara ririaan (hajatan)Pikeun pola lagu atawa nabeuhna loba mak\u00e9 polanu diadaptasi tina kiliningan. Misal gending catrik, kulu-kulu, Cirebonan, Banjaran, Jipang lontang . Sedengkeun pikeun lagu-lagu klasik mah jarang pisan dibawakeun, aya kamungkinan ieu hal disababkeun alatan para pangrawit degung loba anu henteu apal lagu-lagu klasik . Salian ti \u00e9ta musik degujng og\u00e9 biasa kapireng dina upacara adat Sunda, f\u00e9stival jeung pintonan seni. Anu ironis nya\u00e9ta kurangna minat generasi ngora dina ngokolakeun katut ngamumul\u00e9 ieu budaya, anu malah leuwih dimekarkeun ku pihak asing.\nSalah sahiji Universitas nu geus lila boga gamelan degung nya\u00e9ta Universitas nu aya di Santa . Harita, nalika taun 1990-an aya rombongan pengajar ti Santa Cruz datang ka Bandung terus tepung jeung Wali kota Bandung, Ateng Wahyudi. Harita pa Ateng masihan saperangkat gamelan degung, saluyu jeung pam\u00e9nta maran\u00e9hna."}
{"id": "33725", "revid": "3874", "url": "https://su.wikipedia.org/wiki?curid=33725", "title": "Itali", "text": ""}
{"id": "33728", "revid": "25926", "url": "https://su.wikipedia.org/wiki?curid=33728", "title": "Sawo", "text": "Sawo ngaran sarupaning buah, ari bangunna jeung ged\u00e9na saperti endog meri\nSajarah singget.\nSawo anu disebut neesbery atawa sapodilas nya\u00e9ta pepelakan buah mangrupa anu asalna ti Guatemala (Am\u00e9rika Tengah), Mexico sarta Hindia Kulon. Tapi di Indon\u00e9sia, pepelakan sawo geus lila dipikawanoh sarta loba dipelak mimitian ti tempat anu dataranna handap sarta jangkungna 1200 m dpl, kawas di Jawa sarta Madura.\nMangpaat pepelakan.\nMangpaat pepelakan sawo nya\u00e9ta minangka kadaharan buah seger atawa bahan olahan kawas \u00e9s krim, selai, sirop atawa diferm\u00e9ntasi jadi anggur atawa cuka.\nSajaba ti \u00e9ta, mangpaat s\u00e9j\u00e9n pepelakan sawo dina kahirupan manusa nya\u00e9ta:\nS\u00e9ntra Tanaman.\nPengembangan budidaya sawo geus ngalegaan ampir di sakumna Indon\u00e9sia. Dina taun 1990 ar\u00e9al penanaman sawo aya di 22 propinsi, kajaba N.T.T, Maluku, Irian Jaya, sarta Timor W\u00e9tan. Propinsi anu kaasup katagori lima badag sentra produs\u00e9n sawo dina taun 1993 nya\u00e9ta Jawa Kulon, Jawa Tengah, Jawa W\u00e9tan, D.I.Yogyakarta, sarta Kalimantan Kulon. "}
{"id": "33736", "revid": "25926", "url": "https://su.wikipedia.org/wiki?curid=33736", "title": "Dapur", "text": "Dapur (basa wewengkon brebes: goah) atawa pawon nya\u00e9ta rohangan imah nu di tukang, paranti mirun seuneu, masak, nyangu jsb. Baheula mah dapur biasana mangrupa \"sorondoy\" atawa \"sosompang\" tina badan imah panggung. Bagian-bagian dapur aya parako jeung hawuna, para seuneu sarupa lalangit pikeun neundeun hasil palawija nu digaringkeun. Sacara tradisi rohangan dapur ngahiji jeung goah . Nalika beurang supaya rohangan dapur caang dib\u00e9r\u00e9 \"tidak\" (hiji atawa opat kent\u00e9ng dibuka supaya cahaya matapo\u00e9 asup) atawa mak\u00e9 sababaraha kent\u00e9ng kaca. Dina kamekaranana, dapur biasa mak\u00e9 gandela eram kawat, atawa \"sarigsig\" keur tempat asup kaluar; aya og\u00e9 anu hateupna mak\u00e9 badak heuay.\nJenis Dapur.\n1.Dapur baseuh, jenis dapur ieu dipiboga ku sakab\u00e9h imah. Ciri-ciri dapur baseuh di antarana;a) miboga rohangan anu leuwih lega jeung biasana aya di b\u00e9h tukang, b) deukeut jeung sumber cai atawa tempat husus keur kukumbah, c) aya parabot masak jeung parabot dapur anu lengkep saperti kompor jeung parabot masak lianna, d) jenis dapur baseuh ieu fungsina keur tempat ngolah kadaharan, kukumbah, sarta pros\u00e9s masak, e) jenis dapur baseuh leuwih babari kotor jeung baseuh.\n2. Dapur garing,Teu sakab\u00e9h imah miboga jenis dapur garing. Salian ngabutuhkeun rohangan tambahan, pikeun nyieun jenis dapur garing og\u00e9 diperlukeun biaya leuwih nalika nyieun d\u00e9sain jeung bentuk tina jenis dapur ieu. Saenyana fungsi utama tina dapur garing ieu rada sarua jeung rohangan makan. Ngan b\u00e9dana, dina jenis dapur garing ieu aya parabot ringan lianna siga \"pamanas makanan\" atawa \"microwave\", kompor induksi atawa parabot keur nyieun inuman. Jenis dapur garing ieu lain keur tempat ngolah kadaharan atawa masak. Jenis dapur gering ieu leuwih sering digunakeun keur tempat kumpulna sakab\u00e9h kulawarga."}
{"id": "33739", "revid": "11449", "url": "https://su.wikipedia.org/wiki?curid=33739", "title": "Angeun", "text": "Angeun nya\u00e9ta kadaharan anu aya kuahan nu biasana dijadikeun batur sangu nalika dahar. Jalma mikawanoh rupa-rupa angeun, nu popular di antarana; angeun lod\u00e9h jeung angeun haseum. Di kalangan patani Priangan, angeun nu popular nya\u00e9ta angeun kacang jeung angeun oncom. Di pilemburan, gul\u00e9 jeung opor disebut \"angeun gul\u00e9\" jeung \"angeun opor\". Pokona lamun ya kuahan disebut angeun. Jadi, teuing naon hubunganna, lamun eusina daging disebut angeun daging. Dahar sangu dicampur angeun disebut \"nguah\" atawa \"ngokoh\" (dikokoh). Nyieun angeun disebut \"ngangeun\".\nAngeun Haseum.\nAngeun haseum nya\u00e9ta angeun anu bahanna rupa-rupa sayuran saperti potongan waluh siem, terong, kacang panjang, jeung aya og\u00e9 anu ditambahan ku engkol, tangkil jeung daun tangkil, jagong ngora, sarta aya anu mak\u00e9 k\u00e9r\u00e9w\u00e9dan. Di Priangan bungbuna henteu digerus heula tapi potongan bungbu \u00e9ta diasupkeun kitu ba\u00e9 nalika cai angeun keur ngagolak, ku sabab \u00e9ta warnana masih katempo bening, og\u00e9 teu mak\u00e9 suuk, jagong jeung k\u00e9r\u00e9w\u00e9dan. Di Jakarta digerus heula, og\u00e9 seringna mak\u00e9 k\u00e9r\u00e9w\u00e9dan, jagong, jeung suuk. Disebut angeun haseum lantaran rasana asem seger, anu asalna tina asem anu dijadikeun salah sahiji unsur bungbuna. Ayeuna urang Sunda og\u00e9 geus umum nyieun angeun haseum cara Jakarta.\nAngeun Kacang.\nAngeun kacang nya\u00e9ta angeun anu bahanna kacang beureum atawa kacang galing (sarupaning kacang beureum tapi leuwih leutik jeung rupa-rupa warnana). Samarana basajan salian ti gula beureum jeung uyah biasana ditambahan laja, daun salam, saeutik tarasi, tomat, kiamis, jeung combrang (kembang honj\u00e9), sarta daun walang. Bungbuna teu digerus tapi diasupkeun kana cai angeun nu keur ngagolak. Tapi, di kota bungbuna digerus heula, dihijikeun jeung bawang beureum nu sarua digerus, sarta jarang mak\u00e9 combrang. Aya og\u00e9 angeun kacang panjang anu bahanna tina kacang panjang.\nAngeun Lod\u00e9h.\nAngeun lod\u00e9h nya\u00e9ta angeun anu bahanna aya rupa-rupa sayuran teu jauh b\u00e9da jeung eusi angeun haseum, ditambahan ku daun tangkil nu masih ngora, tapi henteu jeung tangkilna, og\u00e9 henteu mak\u00e9 jagong. Hal utama anu ngab\u00e9dakeun nya\u00e9ta angeun lod\u00e9h mah mak\u00e9 cipati sedengkeun angeun haseum mah henteu. Aya og\u00e9 anu dicampur t\u00e9mp\u00e9 atawa oncom anu dipotongan laleutik kotak-kotak. Henteu mak\u00e9 k\u00e9r\u00e9w\u00e9dan siga angeun haseum. Angeun lodeh siga angeun haseum, popular pisan disakab\u00e9h kalangan masarakat Sunda.\nAngeun Oncom.\nAngeun oncom nya\u00e9ta angeun anu bahanna aya oncom (biasana disiksikan kotak-kotak) ditambah cab\u00e9 h\u00e9jo, mak\u00e9 cipati. Samarana uyah, gula, asem, mak\u00e9 cikur."}
{"id": "33742", "revid": "25926", "url": "https://su.wikipedia.org/wiki?curid=33742", "title": "Point Reyes", "text": "Point Reyes nya\u00e9ta tanjung nu katelah di basisir Samudra Pasifik di Kalifornia kulon, Am\u00e9rika Sarikat. Aya di Marin County kira-kira 30 mil (48\u00a0km) kulon-kulon-kal\u00e9r San Francisco. Istilah ieu sering ditujukeun ka Samenanjung Point Reyes, tanjung nu diwatesan ku Teluk Tomales di w\u00e9tan-kal\u00e9r jeung Laguna Bolinas di kulon-kidul. Tanjung ieu dilindung salaku bagian Basisir Nasional Point Reyes."}
{"id": "33743", "revid": "29382", "url": "https://su.wikipedia.org/wiki?curid=33743", "title": "Jean Simmons", "text": "J\u00e9an Merilyn Simmons (lahir 31 Januari 1929) mangrupa hiji aktris Inggris nu meunangkeun nominasi Oscar salaku aktris pangalusna. Anjeunna babar di Crouch Hill, London. Anjeunna mimiti mibanda karier di dunya film ti taun 1944."}
{"id": "33745", "revid": "6044", "url": "https://su.wikipedia.org/wiki?curid=33745", "title": "Bakakak", "text": "Panggang hayam atawa manuk nya\u00e9ta sangges dipeuncit jeung dicabutan bulu-buluna, remen og\u00e9 huluna jeung c\u00e9k\u00e9rna dipiceun og\u00e9, tuluy dibeulah tina bagian dadana terus ka bagian beuteungna nepi ka buntutna. Hayam nu dibeulah \u00e9ta tuluy dib\u00e9b\u00e9rkeun nepi ka m\u00e9b\u00e9r ngagunakeun cocolok anu rada ged\u00e9 jeung panjang tina awi supaya hayam terus m\u00e9b\u00e9r. Diasakan ku cara did\u00e9angkeun nepi ka rada kon\u00e9ng atawa coklat di luhureun api nu rada panas. Bakakak biasana dijieun keur hidangan nalika kenduri, dujieun husus keur budak nu karek disunatan minangka hidangan pemanja, atawa dijieun keur pangant\u00e9n, dijadikeun kadaharan keur rebutan dina upacara adat nu disebut huap lingkung. Di kalangan masarakat pilemburan, bakakak bisa og\u00e9 dijadikeun kadaharan anteuran tinu ngagarap sawah kanu boga sawah nalika usum pan\u00e9n."}
{"id": "33747", "revid": "11449", "url": "https://su.wikipedia.org/wiki?curid=33747", "title": "Aseuk", "text": "Aseuk atawa asetik nya\u00e9ta alat tatan\u00e9n anu dijeun tina leunjeuran dahan kai nu lempeng, dipak\u00e9 pikeun nyieun logak/liang na taneuh kebon atawa huma anu geus siap ajang dipelakan ku binih sisikian. Sisikianna biasana mah anu sakali pan\u00e9n kayaning jagong, par\u00e9, jeung suuk. Melak siki pepelakan ka jero liang ku ngagunakeun aseuk disebutna ngaseuk. Ngaseuk dipigaw\u00e9 nalika mimiti usum ngijih. Anu gaw\u00e9 nyieun liang mak\u00e9 aseuk leumpangna mundur ngan sagaris. Kagiatan ngaseuk beuki ka dieunakeun beuki euweuh."}
{"id": "33748", "revid": "8164", "url": "https://su.wikipedia.org/wiki?curid=33748", "title": "Adipati Ewangga", "text": "Adipati Ewangga nya\u00e9ta anak Sinuhun Gunung Jati ti Putri Onti Nio. Sangges dewasa anjeunna diangken jeung dinobatkeun jadi pamingpin pamar\u00e9ntahan jeung pasukan Kadipat\u00e9n Kuningan nu wates da\u00e9rah kal\u00e9r kadipat\u00e9n Cirebon, Beulah w\u00e9tan jeung kadipat\u00e9n Gebang. Sedengkeun Beulah kidul jeung kulon watesna jeung Galuh. Anjeunna teu mingpin pamar\u00e9ntahan di Kuningan wungkul, tapi og\u00e9 pasukanna anu jadi andalan ti Sinuhun Gunung Jati dina raraga mekarkeun da\u00e9rah jeung pamar\u00e9ntahan Cirebon. Pasukan kontingen ti Kuningan salaku utusan ti Cirebon di bawah pingpinan umum Fatahillah turut ng\u00e9l\u00e9hkeun b\u00e9nt\u00e9ng Portugis di Sunda Kalapa jeung turut og\u00e9 ngadegkeun pamar\u00e9ntahan Jayakarta.\nKonting\u00e9n ti Kuninngan teu kab\u00e9h balik ka Kuningan, tapi aya anu cicing di Jayakarta anu ayeuna ngarana Kampung Kuningan di Jakarta Selatan jeung aya karuhun Kuningan. Anjeunna og\u00e9 salaku empu jeung sebutanana Empu Ewangga. Sangges anjeunna tilar dunya, ajnjeunna dimakamkeun di Panepen deukeut jung sumber cai nu ged\u00e9 tur jernih. Masarakat Winduherang unggal bulah Syura ngayakeun pesta rahayat jeung bentuk Babarit nya\u00e9ta mieling po\u00e9 dinobatkeunana pangeran jadi Adipati Kuningan ku dib\u00e9r\u00e9 gelar Pangeran Aria Adipati Ewangga."}
{"id": "33749", "revid": "25926", "url": "https://su.wikipedia.org/wiki?curid=33749", "title": "Gedong Sat\u00e9", "text": "Gedong Sat\u00e9 ayeuna Kantor Kepala Daerah Tingkat I Jawa Kulon (ayeuna Jalan Dipon\u00e9goro) Bandung, palebah w\u00e9tan Gedong Sat\u00e9 ayeuna ditempatan ku Kantor Pusat Pos sarta Giro (baheula PTT) sedengkeun wangunan tambahan palebah kulon mangrupa Gedong DPRD Provinsi Jawa Kulon. Dina hak\u00e9katna ieu gedong mangrupa bagian leutik (\u00b1 5%) tina kompl\u00e9k puseur perkantoran instansi pamar\u00e9ntahan sipil Hindia Walanda nu nempatan lahan Bandung Kal\u00e9r salega 27.000 m\u00b2, anu disadiakeun ku Gemeente Van Bandung liwat Raadbesluit sarta disahkeun 18 Desember 1929. Gedong Sat\u00e9 mangrupa karya monum\u00e9ntal arsit\u00e9k Ir.Gerber. Gaya arsit\u00e9kturna mangrupa gabungan pola arsit\u00e9ktur tradisional Indon\u00e9sia sarta t\u00e9knik konstruksi Kulon, ku kituna disebut \"Indo-Eropeesche Architectuur Stiil\". Masih aya opat wangunan sej\u00e9nna di Bandung anu gaya arsit\u00e9kturna sarua, nya\u00e9ta \"De Javasche Bank\" (Bank Indon\u00e9sia Bandung), Toko \"Van Dorp\" (Landmark), Bioskop Majestic (\"Gedong Asia Afrika Cultural Centre\"\u2014AACC), \"Tehnisce Hoogeschool\" (Institut T\u00e9knologi Bandung\u2014ITB).\nSajarah.\nGedong Sat\u00e9 diwangun taun 1920-1924 di Wilhelmina Boulevard, nu ngalepas batu mimiti nya\u00e9ta ku Nona Johana Catherine Coops, budak aw\u00e9w\u00e9 cikal Walikota Bandung B.Coops jeung Nona Petronella Roelofden nu ngawakilan Gubernur J\u00e9nderal Hindia Walanda di Batavia . Jaman baheula gedong ieu disebut gedong \"Gouvernements Bedrijven\" (GB). Gedong Sat\u00e9 mimitina nya\u00e9ta kantor pamar\u00e9ntah Hindia Walanda di wilayah Priangan. Anu kaasup Priangan t\u00e9h nya\u00e9ta Cianjur, Bandung (Deyeuh Kolot), Sumedang, Limbangan (Garut), Sukapura (Tasikmalaya). Pusat pamar\u00e9ntah Jawa Barat t\u00e9h mimitna di Cianjur, teras dialihkeun ka Bandung, kusabab \u00e9ta diwangun Gedung Sate. Baheula t\u00e9h Dayeuh Kolot kaasup pusat pamar\u00e9ntahan, teras dialihkeun ka Alun-Alun Bandung.\nGedong ieu meunangkeun ngaran Gedong Sat\u00e9 tina wangun hiasan di puncak heteup \"tumpak\" kasebut. Ayeuna Gedong Sat\u00e9 jadi Kantor Gubernur Jawa Kulon sarta jadi ikon Dayeuh Bandung hususna sarta Jawa Kulon dina umumna.\nArsit\u00e9ktur.\nArsit\u00e9ktur gedong sat\u00e9 dirancang ku tim anu diketuai ku Ir. J. Gerber, Eh. De Roo, jeung G. Hendriks, sarta pamar\u00e9ntah kota Bandung anu diwakilkeun ku V.L Sloors. Gaya arsit\u00e9ktur anu jadi ciri husus Gerber nya\u00e9ta aya gabungan antara unsur Neoklasik jeung unsur \"art deco\" anu karasa mod\u00e9rn dina zama \u00e9ta. Panwangunan gedong sat\u00e9 mangrupa bag\u00e9an ti program pengalihan pusat militer pamar\u00e9ntah Hindia Belanda ti Meester Cornelis ka wilayah Bandung.Basa \u00e9ta, Gedong Sat\u00e9 nya\u00e9ta gedong kantor Department Verkeer en Waterstaat (Departemen Pekerjaan Umum dan Pengairan) jeung di belah w\u00e9tan ka kal\u00e9r aya gedong Hoofdbureau Post Telegraaf en Telefoondienst (Pusat Pos, Telegraf, dan Telepon). Gaya arsit\u00e9ktur Gedong Sat\u00e9 mangrupa gabungan gaya arsit\u00e9ktur Italia jeung \"Moor\" di jaman R\u00e9naisans kalayan gaya arsitektur Hindu sarta Islam. \nDi bagian handap gedong, aya hiasan nu cirina tradisonal saperti dina candi Hindu, sedengkeun di bagian tengah aya menara umum nu gayana arsit\u00e9ktur Islam, hateupna \"tumpak\" saperti \"meru\" di Bali. Faktor iklim tropis diperhatikeun pisan ku cara m\u00e9r\u00e9 teritis (\"overstek\") nu lega sarta ayana tepas dina lant\u00e9 handap pikeun sirkulasi hawa sarta sinar panonpo\u00e9 bisa asup ka jero wangunan sacara had\u00e9. Hateup \"meru\" (atap tumpuk) diwangunan utama mangrupa unsur kuat (\"vocal point\") wangunan ieu. Hareup wangunan leuwih didominasi ku rincian (detail) arsit\u00e9ktur Kulon saperti pelengukng dina jand\u00e9la, tihang leutik nu mak\u00e9 order klasik. Dr. H. P. Berlage (1923) saurang arsit\u00e9k nu kasohor ti Walanda, ngaj\u00e9n Gedong Sat\u00e9 mangrupa \"een groots werk\" (hiji karya nu ged\u00e9). \nDi belah w\u00e9tan dan kulon aya dua rohangan ageung nu sok dipak\u00e9 pikeun acara resmi. Di bag\u00e9an pangluhurna, aya lantai nu disebat Menara Gedong Sate, lantai ieu teu bisa ditingal ti handap, kudu na\u00e9k tangga atawa ngagunakeun lift. Gedong Sate ditambihan ku gedong anyar nu mirip jeung gedong sate hasil karya arsit\u00e9k Ir. Sudibyo anu diwangun dina taun 1977. Gedong anyar \u00e9ta digunakeun ku Pimpinan jeung Anggota Dewan Perwakilan Daerah Provinsi Jawa Barat dina ngalaksanakeun tugas salaku lembaga legislatif da\u00e9rah.\nTusuk sat\u00e9.\nTusuk sat\u00e9 anu aya dina luhureun gedung tek teu saukur hiasan. Tusuk sat\u00e9 \u00e9ta t\u00e9h aya fungsina pikeun ngajaga gedong tina kilat.\nFasad.\nFasad ieu diwangun kedah taliti ku sabab ngikutkeun sumbu kal\u00e9r-kulon, jeung gedong ieu t\u00e9h nyanghareupan Gunung Tangkuban Perahu di belah kal\u00e9r.\nDina bagian tengah fasad, aya ornamen anu mirip jeung bentuk candi nu kontras jeung menarik. Bentukna nu mirip gunung disebat Kori Agung. Ornam\u00e9n ieu disebatna Paduraksa nu digunakeun pikeun pangwates sarta penghubung di antawis bangunan-bangunan aynu aya dina jero gedong.\nHateup.\nAya dua bentuk hateup anu digunakeun di Gedong ieu. Dina luhureun hateup aya ornamen nu jadi ciri khas wangunan agama Hindu, Budha, jeung aya pangaruh ti India. Hateup nu paling luhur tur nonjol, bentukna mirip jeung gaya hateup pura/tumpang di Bali atawa Pagoda di Thailand.\nRancangan hateup magrupa usaha ngasupkeun unsur lokal dina wangunan. Dina puncak hateup tumpak aya hiasan nu wangunna kalayan genep buleudan nu sarua jeung wangun tusukan sat\u00e9 salaku lambang waragad pangwangunan Gedong Sate nu ged\u00e9na 6.000.000 Gulden.\nDina luhureun gedong og\u00e9 aya dua rohangan rahsia jeung sirineu janten pananda aya musuh anu bakal nyerang gedong. Salah sahiji rohangan rahsia \u00e9ta t\u00e9h ayeuna janten gudang. Lamun bad\u00e9 ka menara puncak dina luhureun gedong, urang \u00e9h kudu ngaliwatan 64 anak tangga ti lantai dua.\nJand\u00e9la.\nJand\u00e9la Gedong Sat\u00e9 niru gaya Moor Spanyol. Bentuk jand\u00e9lana kawas busur anu dijieun tina material bata jeung dilengkepan ku kaca anu kusenna tina kayu dina bagian jerona. Batana dikur dumasar kana bentuk busurna. Bagian luhur jand\u00e9la dipangaruhan ku gaya wawangunan Hindu-Budha anu bentukna mirip kawas Gupta, ngan ukiranana leuwih basajan.\nBag\u00e9an gedong.\nKeur mimimiti diwangun dina taun 1920, aya hiji rohangan pikeun pabukon anu dingaranan \"De Centrale Bibliotheek\" anu aya di belah kulon, nyanghareupan kota. Pakubon \u00e9ta miboga 250.000 buku, sumbangan ti kantor kar\u00e9ta api, palayanan pos, palayanan telepon, sarta kantor pertambangan. Pabukon ieu dianggep pabukon nu pangageungna di Hindia Belanda keur kategori \u00e9lmu pangaweruhan, mung keur kategori umum, pabukon ieu nya\u00e9ta pabukon nu ageung kadua saangeus \"Bataviaasch Genootschap.\"\nSalah sahiji koleksi pabukon nu penting nya\u00e9ta buku ngeunaan hewan di Ambon karya Georg Ebenhard Rumphius anu judulna Amboinsche Rariteitkamer (Buku kotak keajaiban Pulau Ambon) anu eusina t\u00e9h gambar-gambar pepelakan sarta binatang laut nu aya di pantai Pulau Ambon. Aya og\u00e9 buku \"The History of Java\" karya Thomas Stamford Raffles. Supados gampil milarian buku, pabukon Gedong Sat\u00e9 nerapkeun sistem Klasifikasi Desimal Dewey. Pabukon ieu buka ti tabuh 8 nepi ka jam 1 siang, mung dina dinten Saptu, nepi ka jam 12 siang. Ku sabab bukuna lengkep sarta loba, urang Walanda nyebatnya harta karun."}
{"id": "33750", "revid": "15233", "url": "https://su.wikipedia.org/wiki?curid=33750", "title": "Tradisi tilawatan", "text": "Tradisi tilawatan nya\u00e9ta tradisi nu aya di masarakat d\u00e9sa Cikel\u00e9ng, kacamatan Japara, kabupat\u00e9n Kuningan miboga tradisi karuhun anu teu meunang dirempak. Tradisi anu geus turun-tumurun \u00e9ta lamun dirempak bakal nimbulkeun mamala. Boh keur calon pangant\u00e9n boh keur budak anu dikhitan (sunatan). Tradisi anu masih hirup jeung aya ti baheula \u00e9ta, salila genep bulan teu meunang ngalaksanakeun hajatan. Numutkeun tokoh d\u00e9sa Cikel\u00e9ng (Kasnu, 70 taun), \u00e9ta tradisi dina taun 2000 ieu di mimitian dina bulan Mei ka hareupna waktuna \u2018usum hajatan\u2019. Sedengkeun genep bulan ka tukang teu meunang ngayakeun hajatan. Keur saterusna, dina nangtukeun waktu iraha tradisi \u00e9ta dilaksanakeun, ceuk kad\u00e9s Cikel\u00e9ng (Dulhalim) biasana dalakukeun tradisi anu disebut \u2018Tilawatan Desa\u2019, nya\u00e9ta tradisi sukuran ka Allah SWT sanggeus masarakat d\u00e9sa Cikel\u00e9ng ngalaksanakeun pan\u00e9n di sawahna s\u00e9wang-s\u00e9wangan.\nDi sagigireun \u00e9ta, ngirim sapotong du\u2019a ka karuhun anu geus aya di alam baqa, supaya salawasna meunang ampunan ti tina rido-Na. Acara \u2018Tilawatan Desa\u2019 dilaksanakeun di kompl\u00e9k makam kramat Buyut Cikel\u00e9ng anu dimimitian ku meuncit munding.\nTradisi sarupa ieu saenyana geus dimulai dina taun 1938. Ti baheula, sato nu dikorbankeun t\u00e9h munding, masarakat satempat ngaku y\u00e9n teu resep miara sapi. VIwal ti sato piaraan saperti hayam, emb\u00e9, jeung munding. Alasanna, munding mah mangpaatna loba keur mantuan patani, nya\u00e9ta nyambut sawah. Numutkeun Dulhalim, satacan \u2018Tilawatan\u2019 dimulai, ditandaan ku musawarah mupakat masarakat, utamana soal waragad. Sanggeus biaya \u00e9ta kumpul karek tradisi tilawatan bisa dilaksanakeun.\nUnggal jalma ditangtukeun biasana Rp 5.000. Anggaran \u00e9ta dibeulikeun munding sarta lamun aya leuwih dimangpaatkeun keur biaya miara makam kramat Buyut Cikel\u00e9ng. Samentara \u00e9ta, kompl\u00e9k makam kramat anu biasana r\u00e9h\u00e9, nalika lumangsungna acara tilawatan ngadadak jadi ram\u00e9, pinuh ku warga. Maran\u00e9hanana ti isuk k\u00e9n\u00e9h padamiluan acara jiarah ka makam. Maran\u00e9hanana ngadua anu dipingpin ku Kiai d\u00e9sa. Sangges jiarah dilanjutkeun ku acara meuncit munding disaksian ku masarakat."}
{"id": "33751", "revid": "25926", "url": "https://su.wikipedia.org/wiki?curid=33751", "title": "Francesco Petrarca", "text": "Francesco Petrarca (20 Juli 1304 - 19 Juli 1374) nya\u00e9ta hiji cendekiawan jeung panyair Italia. Anjeunna og\u00e9 minangka salah sahiji humanis nu pangawalna. Petrarca mindeng disebut \"Bapa Humanisme\". Dina abad ka-16, Pietro Bembo nyieun mod\u00e9l pikeun basa Italia mod\u00e9rn dumasar kana karya-karya Petrarca. Son\u00e9ta-son\u00e9ta Petrarca dipuji jeung ditiru di sakab\u00e9h Eropa dina wanci Renaisans jeung minangka mod\u00e9l pikeun sajak liris. Anjeunna og\u00e9 katelah salaku salah sahiji nu kahiji mekarkeun kons\u00e9p Jaman Kapo\u00e9kan."}
{"id": "33752", "revid": "25926", "url": "https://su.wikipedia.org/wiki?curid=33752", "title": "Sapatu", "text": "Sapatu nya\u00e9ta alat pikeun ngabungkus suku anu biasana dijieunna tina kulit atawa bahan s\u00e9j\u00e9n , biasanya aya bagian sol,hak, kap, tur tali. Sapatu biasana dikelompokeun dumasar fungsina, saperti sapatu r\u00e9smi(pesta), sapatu santai (kasual),sapatu dansa, sapatu olahraga, tur sapatu pikeun gawe.Sapatu berfungsi teu pikeun alas kaki wungkul, tapi og\u00e9 geus jadi bag\u00e9an tina penampilan ses\u00e9orang.\nSajarah sapatu.\nSapatu anu mak\u00e9 sol karet mimiti dijieun tur dib\u00e9r\u00e9 ngaran \"Plimsolls\"\n1892\n\"Goodyear\" sarta perusahaan sapatu karet divisi ti \"US Rubber Company\", mulai ngaproduksi sapatu karet jeung dina bahan kanvas mak\u00e9 ngaran anu b\u00e9da-b\u00e9da tur anu ahirna ditantukeun y\u00e9n Keds nya\u00e9ta ngaran anu paling alus.\n1908\n\"Marquis M. Converse\" ngadegkeun \"Converse shoe company\", anu ngarevolusi olahraga bola basket leuwih ti saabad tur jadi ikon Am\u00e9rika..\n1917\nSapatu keds nya\u00e9ta sapatu atletik munggaran anu diproduksi sacara massal. terus sapatu ieu engkena bakal disebut sn\u00e9akers ku Henry Nelson McKinney, saurang agen periklanan pikeun \"N.W. Ayer &amp; Son\", sabab solna leuwih halus tur teu ngaluarkeun sora decitan..\n1917\nConverse ngaluarkeun sapatu basket anu munggaran \"the Converse All Star\"..\n1920\n\"Adi Dassler\", anu ngadegkeun Adidas, mimiti ngaproduksi sapatu olahraga buatan sorangan di kamar mandi indungna tur teu ngagunakeun alat-alat listrik..\n1923\n\"The All Star\" m\u00e9r\u00e9 kasempatan ka \"Chuck Taylor All Star\", pikeun nyieun sapatu anu merkna \"Chucks\", \"Cons\", \"Connies\". Sapatu ieu kajual leuwih ti 744 juta di 144 negara..\n1924\n\"Adi\" jeung \"Rudolph Dassler\", sarta bantuan 50 anggota kulawargana, ngadaftarkeun bisnisna kalayan mak\u00e9 ngaran \"Gebr der Dassler Schuhfabrik\" di \"Herzogenaurach\", Jerman. ieu jadi munggaran ngaadegna Adidas saperti kiwari ref name=\"sumber2\"/&gt;.\n1931\nAdidas munggaran ngapruduksi sapatu tenis..\n1935\n\"Converse\" ngarilis \"the Jack Purcell\" mak\u00e9 logo Smile di bagian hareupna. Sapatu \u00e9ta jadi makin dikenal di Hollywood tur di kalangan barudak baong, nanging dina taun 1930, nalika badminton sarta tenis jadi terkenal, \"Jack Purcell\" ngan tinggal sajarah..\n1948\nPuma \"Schuhfabrik Rudolf Dassler\" ngadeug di dunia tur ngawanohkeun puma Atom, sapatu maen bola munggarn puma digunakeun ku \"tim sepakbola Jerman Barat\"..\n1950\n\u2022 Sn\u00e9akers jadi sapatu pilihan di mamana tur jadi simbol ti pemberontakan. Murah sarta gampang dipibenang ku barudak ngora di seluruh dunia. Di \"U.S. cheerleaders\" ngagunakeun sw\u00e9aters, rok mini tur kaos kaki pendek kalayan sapatu tur atasan canvas (atau keds). \"The fashion\" sacara resmi dikenalkeun nalika \"James Dean\" difoto ngagunakeun calana jinsna tur sn\u00e9akers bodas.\n1962\n\"Phil Knight\" jeung \"Bill Bowerman\" ngaluarkeun sapatu atletik berteknologi tinggi (dina taunna) \"Blue Ribbon Sports\" sarta dina taun 1968 sajalan jeung design tur teknologina anu anayr, nganti ngaranna jadi \"Nike\"..\n1970\n\u2022 \"Platform shoes\" kalayan tuur saluhur 2-5 inci jadi inceran lalaki sarta awewe.\n\u2022 \u00e9ra 70-an og\u00e9 mangrupa awal pikeun sapatu mod\u00e9l bakiak jadi populer..\n1972\nLogo Adidas ngalaman parobahan kalayan mak\u00e9 kons\u00e9p \"Trefoil Logo\" nya\u00e9ta logo visual tilu daun kerangkai..\n1979\n\"Nike\" nyiptakeun seri \"Nike Air\" anu munggaran. Terus dina taun 1982 dirilis \"Air Force One\", tur ngaluncurkeun \"si legendaris\" \"Nike Air Jordan\" 1985 anu mangrupa hiji \"achievement\" pikeun \"the rookie of Chicago Bulls\", Michael Jordan nepika \"Nike Air Max\" dina taun 1987..\n1990\nAwal \u00e9ra ieu diramekeun ku jenis sapatu anu solna rata, warna-warni tur persegi. Nanging platform shoes berjaya deui ..\n1995\nmus\u00e9um sapatu Bata di Toronto, Kanada resmi dibuka dina bulan Mei..\n1996\nAdidas ngalakukeun mod\u00e9rnisasi kalayan kons\u00e9p \"We knew then-we know now\" anu ngagambarkeun kasuksesan masa kamari tur kajayaan masa kiwari .\n1998-2001\nSapatu lars jadi salah sahiji simbol paling populer ti Orde Baru anu militeristik..\n2006-2008\nMod\u00e9l wedges shoes cocok jeung loba jenis jenis outfit, warp tur strappy shoes jadi inceran awewe..\n= Referensi ="}
{"id": "33753", "revid": "15233", "url": "https://su.wikipedia.org/wiki?curid=33753", "title": "Aura", "text": "Nya\u00e9ta m\u00e9dan \u00e9n\u00e9rji anu ngurilingan sakumna mat\u00e9ri. Sing naon wa\u00e9 anu mibanda struktur atom bakal mibanda aura, m\u00e9dan \u00e9n\u00e9rji anu nyaputna. Atom unggal mat\u00e9ri diwangun tina \u00e9l\u00e9ktron-\u00e9l\u00e9ktron jeung proton-proton anu tuluy-tuluyan bagerak. \u00c9l\u00e9ktron-\u00e9l\u00e9ktron jeung proton-proton ieu t\u00e9h geteran \u00e9n\u00e9rji listrik jeung magn\u00e9t. Atom-atom mahluk hirup leuwih aktip jeung gumeter tinimbang atom-atom dina barang pa\u00e9h. Ku sabab kitu m\u00e9dan \u00e9n\u00e9rji tutuwuhan, sasatoan, jeung manusa leuwih gampang did\u00e9t\u00e9ksi jeung dialaman. Aura manusa nya\u00e9ta m\u00e9dan \u00e9n\u00e9rji anu nyaput sakujur jasmani. Aura ngurilingan di sakuliah jihat awak, aura sipatna tilu dim\u00e9nsi.\nDina individu anu s\u00e9hat, aura ngawangun \u00e9lips atawa lonjong endog di sakujur awak. Di kar\u00e9r\u00e9aan jalma, aura bakal mencar tilu tepi ka opat m\u00e9ter di sakuliah awakma. Aura para guru kuno bisa manjang nepi ka sababaraha kilom\u00e9ter jauhna. \u00e9ta sababna maran\u00e9hna bisa dipiajrih ku \u2018pengikut-pengikutna\u2019 di mana wa\u00e9 ayana. Nu pangumumna dipikawanoh nya\u00e9ta halo (buleudan kudus) anu nyaputan para suhu jeung jalma-jalma suci, aura anu panggampangna ditingali ku kar\u00e9r\u00e9aan jalma.\nNingali Aura.\nNingali aura leuwih mangrupa masalah jasmaniah tinimbang m\u00e9tafisik. Sing saha ba\u00e9 og\u00e9 bisa diajar ningali aura. Hiji jalma sina nangtung 50\u00a0cm hareupeun latar bodas biasa. \u00c9ta jalma sina sant\u00e9y, narik napas jero. Sangkan bisa ningali kalawan had\u00e9 urang kudu nangtung kira-kira anggang tilu m\u00e9ter tur cahayana tong caang teuing. Tingali ngaliwatan sirah jeung taktak \u00e9ta jalma, bakal katingali kuluwung bodas samar-samar, atawa p\u00e9rak kulawu ngurilingan sakujur awakna. Katingali ampir-ampiran jiga aya lampu di tukangeun \u00e9ta jalma anu ditojokeun ka luhur. Bisa jadi dibutuhkeun waktu sababaraha kali. Kakara katilu po\u00e9na bisa ditingali warna-warnina. Tapi warna-warna naon? Kon\u00e9ng atawa kayas warna munggaran anu sering katingali ti kar\u00e9r\u00e9aan jalma.\nRujukan"}
{"id": "33754", "revid": "25926", "url": "https://su.wikipedia.org/wiki?curid=33754", "title": "Ahmad Yani", "text": "J\u00e9nderal TNI Anumerta Ahmad Yani (og\u00e9 di\u00e9ja Achmad Yani; (Purworejo, Jawa Tengah, 19 Juni 1922 - Jakarta, 1 Oktober 1965) nya\u00e9ta hiji pahlawan r\u00e9volusi jeung nasional Indon\u00e9sia.\nAnjeunna katelah salaku hiji tentara nu pamikiranna sok ngalawan eujeung PKI (Part\u00e9y Komunis Indon\u00e9sia). Nalika ngajabat salaku Menteri/Panglima Angkatan Darat ti taun 1962, anjeunna nolak kahayangan PKI pikeun ngawangun Angkatan Kalima nu kasusun ti buruh jeung tani. Ku lantaran \u00e9ta, anjeunna minangka salah sahiji targ\u00e9t PKI nu bad\u00e9 diculik jeung dipa\u00e9han di antara tujuh pajabat TNI AD liwat G30S (Gerakan Tilu Puluh S\u00e9pt\u00e9mber). Anjeunna dit\u00e9mbak di roang makan di bumina, Jalan Lembang D58, Menteng dina tabuh 04.35 kaping 1 Oktober 1965. Mayatna teras dipanggihan di Lubang Buaya.\nAnjeunna dimakamkeun di TMP Kalibata, Jakarta.\nNalika Ngora.\nAhmad Yani lahir di Jenar, Purworejo, Jawa Tengah dina kaping 19 Juni 1922 ti kulawarga Wongsoredjo, nu gaw\u00e9 di pabrik gula pibanda pangusaha Walanda. Taun 1927, Yani pindah bareng kulawargana ka Batavia, di mana ramana gaw\u00e9 pikeun hiji j\u00e9ndral Walanda. Di Batavia, Yani ngar\u00e9ngs\u00e9keun sakola dasar jeung sakola nengahna. Taun 1940, Yani ninggalkeun atikan sakola luhur pikeun asup ka dinas kamilit\u00e9ran pamar\u00e9ntah kolonial Hindia Walanda. Anjeunna asup Dinas Topografi Milit\u00e9r di Malang, Jawa W\u00e9tan, tapi eureun lantaran invasi Jepang taun 1942. Di waktos nu sami kulawargana pindah deui ka Jawa Tengah.\nB\u00e9ntang Kahormatan.\nDi antarana:"}
{"id": "33756", "revid": "3874", "url": "https://su.wikipedia.org/wiki?curid=33756", "title": "Achmad Yani", "text": ""}
{"id": "33757", "revid": "3874", "url": "https://su.wikipedia.org/wiki?curid=33757", "title": "Lagu Kabangsaan Uzbekistan", "text": ""}
{"id": "33758", "revid": "15233", "url": "https://su.wikipedia.org/wiki?curid=33758", "title": "Gedong Bank Indonesia (Bandung)", "text": "Gedong Bank Indon\u00e9sia (Bandung) ayana di peuntas Gedong Oliefabrieken Insulinde. Wangunan kasebut dina mangsa Hindia Walanda dipak\u00e9 salaku kantor \"De Javasche Bank\" Bandung. Mimiti diwangun taun 1909, Gedong \"De Javasche Bank\" rupana masih k\u00e9n\u00e9h wangunan basajan nu teu pati ged\u00e9 sarta nyanghareup ka beulah Kerklaan (ayeuna Jalan Perintis Kamerd\u00e9kaan).\nSajarah.\nDi ahir taun 1800-an pamahaman \u00e9konomi sacara umum ngagunakeun sawangan \"merkantilisme\", nya\u00e9ta kama'muran sarta kajayaan hiji nagara diukur tina jumlah sadiana emas nu dipiboga ku nagara kasebut. Alatan Perang Boer di Afrika Kidul sarta kahariwangan \u00e9kspansi nagara Inggris nu mangrupa nagara adidaya jaman harita, pamar\u00e9ntah Hindia Walanda ngarasa perlu muka cabang \"De Javasche Bank\" di Bandung (nu \u00e9mang direncanakeun jadi ibukota Hindia Walanda) pikeun nangtayungan kakayaan nagara sarta ngajauhkeun tina wewengkon basisir (Batavia) ka pasisian lembur (Bandung). Sahubungan jeung hal kasebut, J. Reijsenbach Pr\u00e9sid\u00e9n ke-10 De Javasche Bank ngirim surat No. 165 tanggal 7 M\u00e9i 1902 ka D\u00e9wan Militer Hindia Walanda sarta surat No. 420 tanggal 16 Juni 1902 ka pamar\u00e9ntah Hindia Walanda anu eusina m\u00e9nta idin pikeun muka Kantor Cabang \"De Javasche Bank\" di Bandung. Tanggal 29 Oktober 1906 Direksi \"De Javasche Bank\" narima surat ti Gubernur Jenderal Hindia Walanda no.52 tanggal 24 Oktober 1906 ngeunaan seserahan sawidang taneuh nu legana 10.460 m\u00b2 District Oedjoengbroengkoelon, D\u00e9sa Kejaksangirang ka \"De Javasche Bank\" jeung Serifikat Hak Milik No. 103 tanggal 8 Maret 1907 katut Surat Ukur No. 53 tanggal 13 P\u00e9bruari 1907 sarta No. Kadaster 1022. Lahan gedong \"De Javasche Bank\" nya\u00e9ta urut gudang uyah nu kahuruan dina taun 1901, saterusna lahan kasebut jadi lahan nu terbuka (plein) tempat pintonan sirkus, sandiwara, sarta pintonan seni nu sej\u00e9nna. Dina malem minggu, para Pr\u00e9angerplanters silih ngajual tampang, pikeun tempat lelesonan, tempat dahar jeung nginum, sarta ngabongkeun mobil kaluaran anyar milik maran\u00e9hna. Lahan ieu perenahna di peuntas imah panyicingan kulawarga Walanda beunghar Soesman, nu boga tempat lapang balapan kuda Tegallega. Imah kulawarga Soesman ayeuna jadi Gedong Kerta Mukti. Tanggal 30 Juni 1909 Kantor Cabang \"De Javasche Bank\" di Laandraadweg (ayeuna Jalan Perintis Kamerd\u00e9kaan) Bandung resmi dibuka, sanajan masih k\u00e9n\u00e9h wangunan gedong nu basajan. Tanggal 5 M\u00e9i 1918 Gedong Kantor Cabang \"De Javasche Bank\" Bandung mimiti bisa dipak\u00e9. Dina mangsa jajahan Jepang \"De Javasche Bank\" (Kaasup Kantor Cabang Bandung) dilikuidasi sarta Kantor Cabang \"De Javasche Bank\" Bandung nu anyar dihirupkeun deui tanggal 9 M\u00e9i 1946."}
{"id": "33759", "revid": "25926", "url": "https://su.wikipedia.org/wiki?curid=33759", "title": "Pohpohan", "text": "Pohpohan (\"Pilea trinervia Wight\") anu kaasup wanda Urticac\u00e9ae nya\u00e9ta ngaran lalab anu didaharna t\u00e9h daunna, jadi sorangan biasana di sisi leuweung tur warna daunna h\u00e9jo.Pohpohan kaasup kana tutuwuhan terna anu jangkungna bisa nepi ka 5 meter, daunna teu teuas jeung seungit biasana dipak\u00e9 obat nyeuri beuteung.\nKandungan Gizi.\nKandungan gizi dina pohpohan (per 100 gr bahan) nya\u00e9ta energi 37 Kal, protein 2,5 gr, lemak 0,8 gr, karbohidrat 6,9 gr, Kalsium (Ca) 744,0 mg, fosfor 80,0 mg, besi 5,9 mg, vitamin A 900 RE, vitamin C 5 mg, vitamin B1 0,03 mg, cai 87,4 gr jeung BODnya 69 %.Nilik kana komposisina sihor\u00e9ng daun pohpohan luhur pisan kalsiumna per 100 gr (744,0\u00a0mg) lamun dibandingkeun jeung tutuwuhann lalab s\u00e9j\u00e9nna misalna daun katuk 540 mg, daun sampeu 165 mg jeung daun bayem 267 mg. Awak manusa perlu pisan kalsium pikeun \"pertumbuhan\" jeung \"pembentukan\" tulang jeung huntu nalika budak nepi ka rumaja, nalika ngandeg jeung salila nyusuan. Kacumponanana pangabutuh kalsium dina awak urang bisa nyingkahan \"pengapuran\" tulang (osteoporosis) nalika sawawa"}
{"id": "33760", "revid": "15233", "url": "https://su.wikipedia.org/wiki?curid=33760", "title": "Abu Yazid Al-Busthami", "text": "Abu Yazid Al-Busthami (\u0623\u0628\u0648 \u064a\u0632\u064a\u062f \u0627\u0644\u0628\u0633\u0637\u0627\u0645\u064a) anu dikenal Thaifur Abu Yazid Al-Busthami (\u0637\u064a\u0641\u0648\u0631 \u0623\u0628\u0648 \u064a\u0632\u064a\u062f \u0622\u0644\u0627\u0644\u0628\u0633\u0637\u0627\u0645\u064a) nya\u00e9ta Sufi ti Persia, gumelar di Bustham, Iran. Abu Yazid Al-Busthami nya\u00e9ta salah sahiji Sy\u00e9h anu aya dina silsilah dina Thoriqoh Sadziliyah.\nKasang Tukang.\nNgaran Busthami dicokot tina ngaran kota Bustham (Bastam), Aki na Abu Yazid nya\u00e9ta panganut Zoroaster anu pindah ka Islam. Nalika leutik k\u00e9n\u00e9h, Abu Yazid loba ny\u00e9\u00e9pkeun waktu di Isolasi di imahna jeung di masjid. Sanajan di isola, Abu Yazid tara ngisolakeun dirina tina Dunya sufi. Abu Yazid og\u00e9 mingpin kahirupan asketisme jeung ninggalkeun kab\u00e9h kasenangan dunyawi."}
{"id": "33761", "revid": "2337", "url": "https://su.wikipedia.org/wiki?curid=33761", "title": "Terbang", "text": ""}
{"id": "33762", "revid": "3", "url": "https://su.wikipedia.org/wiki?curid=33762", "title": "Gedong Sate", "text": ""}
{"id": "33763", "revid": "3", "url": "https://su.wikipedia.org/wiki?curid=33763", "title": "Koneng", "text": ""}
{"id": "33764", "revid": "17453", "url": "https://su.wikipedia.org/wiki?curid=33764", "title": "Dangding", "text": "Dangding t\u00e9h nya\u00e9ta karangan ugeran (puisi) dina wangun pupuh (bisa ditembangkeun), atawa sarua jeung guguritan. Nurutkeun M.A.Salmun mah antara dangding jeung guguritan t\u00e9h aya b\u00e9dana, dangding mah nya\u00e9ta susunan guguritan nurutkeun patokan pupuh;ari guguritan mah nya\u00e9ta jejer atawa poko anu dijieun dangding."}
{"id": "33765", "revid": "25926", "url": "https://su.wikipedia.org/wiki?curid=33765", "title": "L\u00e9ptop", "text": "L\u00e9ptop (dipikawanoh og\u00e9 kalayan istilah notebook) nya\u00e9ta komputer pribadi anu ukurana rada leutik, anu bisa dibabawa jeung bisa ditendeun dina lahunan. Diwangun ku hiji perangkat anu ngawengku tombol, layar tampilan, mikropros\u00e9sor, biasanan dilengkepan ku batr\u00e9 anu bisa diisi ulang. .\nBatr\u00e9 atawa adaptor mangrupa asal listrik tina l\u00e9ptop, urang henteu kudu nyambungkeun l\u00e9ptop kana arus listrik kawas komputer. Batr\u00e9 laptop umumna bisa tahan kira-kira sajam nepi ka genep jam, gumantung pamak\u00e9an, sp\u00e9sifikasi, sarta ukuran batr\u00e9.\nMinangka komputer pribadi, L\u00e9ptop mibanda fungsi anu sarua jeung Komputer Desktop. Kompon\u00e9n anu aya di jerona mah sarua wa\u00e9 jeung anu aya dina Komputer Desktop, ngan ukuranana leuwih leutik, leuwih hampang, henteu panas sarta irit listrik. L\u00e9ptop lolobana ngagunakeun layar LCD (\"Liquid Crystal Display\") ukuranana 10 inci nepi ka 17 inci gumantung kana ukuran l\u00e9ptop \u00e9ta sorangan. Sajaba ti \u00e9ta, keyboard anu aya dina l\u00e9ptop og\u00e9 dilengkepan \"touchpad\" atawa dipikawanoh og\u00e9 minangka \"trackpad\" anu boga fungsi minangka penggerak kursor beubeuritan. Keyboard sarta beubeuritan tambahan bisa dipasang ngaliwatan sok\u00e9t USB.\nSajarah Kamekaran L\u00e9ptop.\nPausahaan lain saperti IBM, ngawanohkeun komputer jingjing. Komputer jinjing nu munggaran dijual nya\u00e9ta IBM PC. Henteu jiga Apple IIc, PC convertible t\u00e9h bener-bener komputer leptop saperti Komputer Gavilan nu diwanohkeun taun 1986.\nMeuweuhna kamajuan t\u00e9knologi ngabalukarkeun l\u00e9ptop loba rupana, ti mimiti nu leutik nepi ka anu ged\u00e9, tina spesifikasi basajan nepi ka spesifikasi anu had\u00e9."}
{"id": "33766", "revid": "11449", "url": "https://su.wikipedia.org/wiki?curid=33766", "title": "Jinten bodas", "text": "Jinten bodas (\"Cuminum cyminum\") nya\u00e9ta ngaran tutuwuhan anu sikina loba digunakeun pikeun sambara atawa pangjangkep sabangsaning ramuan jajamu. Warna sikina bodas tur seungit. Jinten bodas alus tumuwuhna di wewengkon anu hawana tiis, misalna di India belah kal\u00e9r deukeut suku/tutugan gunung Himalaya. Di Indon\u00e9sia sanajan bisa tumuwuh, tapi hasilna teu nyugemakeun. Jinten bodas miboga watang kai, daunna nyusun, muter, tur patumpuk-tumpuk, wangunna lain wangun lambaran tapi leuwih siga benang-benang parondok. Warna anu \"dominan\" dina tangkal jinten bodas nya\u00e9ta warna h\u00e9jo, sedengkeun kembangna laleutik warna kon\u00e9ng kolot.\nKandungan.\nSiki jinten bodas ngandung unsur minyak kurang ti 8%, \u00e9ta minyak t\u00e9h kaluar ku cara di suling. \nMangpaat.\nJinten bodas miboga mangpaat pikeun ubar kasakit jantung, \"haid\" teu lancar, h\u00e9s\u00e9 sar\u00e9, sarta pikeun dijadikeun jajamu. Panalungtikan anu dilaksanakeun ku \"Cancer Chemoprevention Research Center\" (CCRC) Fakultas Farmasi, UGM, ngabuktikeun y\u00e9n siki jinten bodas bisa dimangpaatkeun jadi ubar pikeun nyingkahan s\u00e9l kanker. Saupama dipak\u00e9 kalayan bener tur saluyu jeung dosis anu diusulkeun, jinten bodas t\u00e9h bisa ngurangan r\u00e9siko keuna ku kanker."}
{"id": "33767", "revid": "25926", "url": "https://su.wikipedia.org/wiki?curid=33767", "title": "Situs Jambansari", "text": "Situs Jambansari nya\u00e9ta kompl\u00e9k makam Raden Adipati Arya Kusuma Diningratnu diwangun dina taun 1872. Situs Jambansari perenahna di JLn. Achmad Dahlan, sacara \"administrative\" kaasup lingkungan \"Rancapetir\" Kelurahan Linggarsari, kacamatan Ciamis, Kab. Ciamis. Ieu situs ayana dina 233m di luhur permukaan laut jeung dina koordinat 07 19\u2019 48, 7\u201dLS dan 108 20\u2019 54,2\u201dBT.\nRaden Adipati Arya Kusuma Diningrat nya\u00e9ta bupati ciamis ka 16, nu ngawasa dina taun 1839 \u2013 1886. Situs ieu ayana di taneuh salega 4ha. Dina lahan \u00e9ta salian ti pajaratan aya og\u00e9 pasawahan. Ieu kompleks makam t\u00e9h dikokolakeun ku Yayasan Kusumadiningrat, Kompleks makam Raden Adipati Aria Kusumadiningrat diwatesan ku pager tembok nu jangkungna kurangleuwih 2\u00a0m. Panto asup ka ieu situs ayana di beulah w\u00e9tan.\nDi tengah kompleks makam aya wangunan anu cungkup sarta dijieun tina kai jati. Hateup cungkup wangunna wangun limas anu di jerona aya makam utama nya\u00e9ta makam Rad\u00e9n Adipati Aria Kusumadiningrat. Di sakurilingna aya sababaraha makam baraya jeung katurunan Rad\u00e9n Adipati Aria Kusumadiningrat.\nSalain ti \u00e9ta aya hiji wangunan anu dipak\u00e9 pikeun tempat neudeun benda pusaka, mangrupa sanjata, gamelan, jeung perlengkapan karamik jeung lianna. Di ruang panundaan ieu aya arca, aya og\u00e9 arca anu diteundeun handapeun waregu. Di dieu wangunanna wangunan panyalamat anu aya nya\u00e9ta patung, tombak, keris, macam keramik, jeung naskah \nSakab\u00e9hna arca nu aya di komplek makam jumlahna aya 13 arca anu di antarana wangunna arca megalitik, ganesa, nandi, jeung lingga. Salian ti \u00e9ta aya og\u00e9 lumpang, batu, jeung lapik arca."}
{"id": "33768", "revid": "9858", "url": "https://su.wikipedia.org/wiki?curid=33768", "title": "Situ Lengkong Panjalu", "text": ""}
{"id": "33770", "revid": "25926", "url": "https://su.wikipedia.org/wiki?curid=33770", "title": "Tayamum", "text": "Tayamum sacara etimologis nya\u00e9ta \"Al Qosdu\" (\u0627\u0644\u0642\u064e\u0635\u0652\u062f\u064f) nu hartina maksud. Sedangkeun sacara istilah dina syari\u2019at Islam nya\u00e9ta hiji ibadah ka Allah ku cara ngusap pameunteu jeung dua leungeun ku ngagunakeun \"sho\u2019id\" anu b\u00e9r\u00e9sih. Sho\u2019id nya\u00e9ta sakab\u00e9h barang nu aya di luhureun \"bumi\" (nu bisa digunakan pikeun ngalakukeun tayammum boh nu aya taneuhan boh henteu di dieu nu dimaksud nya\u00e9ta kekebul). Tayamum nya\u00e9ta ngusapkeun taneuh kana pameunteu jeung ngumbah leungeun nepi ka siku ku sababaraha sarat. Tayamum og\u00e9 gaganti abdas atawa mandi, salaku \"rukhsah\" (\"keringanan\") pikeun jalma nu teu mak\u00e9 cai lantaran sababaraha halangan (\"uzur\"), nya\u00e9ta :\nSedengkeun numutkeun \"Kamus Basa Sunda\", tayamum t\u00e9h nya\u00e9ta abdas ku kikisik atawa taneuh lantaran euweuh cai. Dina harti s\u00e9j\u00e9n, tayamum t\u00e9h gaganti wudhu atawa abdas jeung mandi wajib nu kuduna ngagunakeun cai b\u00e9r\u00e9sih diganti ku taneuh atawa kekebul anu b\u00e9r\u00e9sih. Ulah ngalakukeun tayamum mak\u00e9 taneuh jeblog atawa ngandung najis."}
{"id": "33771", "revid": "12262", "url": "https://su.wikipedia.org/wiki?curid=33771", "title": "Peuyeum", "text": "Peuyeum mangrupa kadaharan tradisional Indonesia, rasana amis lantaran mangrupa hasil \"fermentasi\". \nPeuyeum dijieun tina bahan baku nu tangtu anu di \"fermentasi\" alatan bantuan \"mikroorganisme\" \"Saccharomyces cerivisiae\" anu ngarobah \"karbohidrat\" (\"fruktosa\" sarta \"glukosa\") jadi \"alkohol\" sarta \"karbondioksida\".\nIwal ti \"Saccharomyces cerivisiae\" aya mikroorganisme s\u00e9j\u00e9n saperti \"Mucorchlamidosporus\" sarta \"Endomycopsisfibuligera\" anu mantuan ngarobah pati jadi gula (\"glukosa\").\nBahan peuyeum rupa-rupa gumantung kana kabutuhan, bisa mak\u00e9 b\u00e9as ketan atawa sampeu.\nPeuyeum nu jieun tina b\u00e9as ketan disebutna peuyeum ketan sedengkeun anu dijieun tina sampeu disebutna peuyeum sampeu.\nPeuyeum Ketan.\nPeuyeum ketan nya\u00e9ta peuyeum anu dijieun tina ketan hideung atawa ketan bodas meunang nyeupan, mak\u00e9 dicampur ragi, dibunian 2-3 po\u00e9.\nCara nyieun.\nB\u00e9as ketan dikeueum salila 4 jam, tuluy daun kiamis diasupkeun bari nambahan cai, terus disaring.\nSaterusna b\u00e9as ketan anu geus dikeueum, diseupan nepi ka satengah asak, tuluy diangkat, tuluy dina b\u00e9as ketan anu geus satengah asak ditambahkeun cai ki amis pikeun ngawarnaan jadi h\u00e9jo tuluy campuran \u00e9ta digalokeun sangkan warnana rata.\nCampuran \u00e9ta diseupan nepi ka asak kira-kira salila 30 menit,sanggeus asak campuran dijait, tuluy ditiiskeun di luhur nyiru, saterusna dib\u00e9r\u00e9 ragi anu geus lembut leuwih tiheula, digalokeun nepi ka rata.\nPamungkas campuran dibungkus mak\u00e9 plastik atawa daun cau singrapet (biasana dina bungkusan ditambahkeun bawang beureum sarta cab\u00e9 pikeun peuyeumna bisa jadi atawa henteu garah), tuluy ditunda salila 2-3 po\u00e9 (di\"fermentasi\").\nPeuyeum Sampeu.\nPeuyeum sampeu teu b\u00e9da jauh jeung peuyeum ketan ngan b\u00e9da bahan bakuna wungkul nya\u00e9ta sampeu.\nSeupan sampeu nepi ka asak (Ulah asak teuing alatan engk\u00e9 hasilna jadi benyek), tuluy sanggeus tiis tendeun sampeu dina wadah bari ditutup anu geus diamparan daun cau sabada \u00e9ta purulukan peuyeum ku ragi nepi ka rata.\nTutupan deui ku daun cau tuluy tutup mak\u00e9 tutup wadahnya.\nSimpen di tempat haneut salila 2-3 po\u00e9."}
{"id": "33772", "revid": "15233", "url": "https://su.wikipedia.org/wiki?curid=33772", "title": "Migrasi pros\u00e9s", "text": "Migrasi pros\u00e9s nya\u00e9ta kamampuan pros\u00e9s pamindahan antar grup ti komputer ka komputer nu s\u00e9j\u00e9n. Pros\u00e9s migrasi bisa diimplem\u00e9ntasikeun di antara liwat OpenMosix.\nPros\u00e9s migrasi alternatif nya\u00e9ta d\u00e9finisi nu asalna ti d\u00e9sain IC jeungr r\u00e9kayasa. Pros\u00e9s migrasi atawa migrasi Layout nya\u00e9ta pikeun ngarobah aliran d\u00e9sain jeung bagan nu aya dina layout IC anyar pikeun pros\u00e9s node t\u00e9knologi. Palaksanaan pros\u00e9s migrasi bisa dilakukeun ku cara manual kalawan fitur \"redrawing\" layout atawa otomatis EDA / alat CAD. Alat-alat utama di pasar pikeun mungkinkeun hiji aliran nya\u00e9ta: VLM cadence ti sistem d\u00e9sain, Siclone ti Sagantec, jeung alat TKE ti Takumi Technology."}
{"id": "33773", "revid": "10846", "url": "https://su.wikipedia.org/wiki?curid=33773", "title": "Kluster (linguistik)", "text": "Dina linguistik, kluster nya\u00e9ta dua konsonan nu diomongkeun sakaligus. Conto kluster nya\u00e9ta kecap \"opskrbljivanje\" () dina basa Kroasia, jeung sphinx () dina basa Inggris. Kluster san\u00e9s dua huruf (lambang) nu digabung, sabab kluster t\u00e9h dua konsonan (bunyi) nu digabung, jeung teu sakab\u00e9h huruf nu digabung mangrupa konsonan nu digabung. Kadang dua huruf nu digabung ngan ngalambangkeun hiji konsonan, contona dwihuruf \"th\" dina kecap \"Thailand\" () ngalambangkeun fon\u00e9m ."}
{"id": "33775", "revid": "3874", "url": "https://su.wikipedia.org/wiki?curid=33775", "title": "Daptar Istilah Linguistik", "text": ""}
{"id": "33776", "revid": "9627", "url": "https://su.wikipedia.org/wiki?curid=33776", "title": "Daptar istilah linguistik", "text": "Ieu daptar istilah-istilah linguistik atanapi basa:\nA.\nablativus \u2013 ablaut \u2013 absolutivus \u2013 adj\u00e9ktivus \u2013 adv\u00e9rbium \u2013 agens \u2013 afiks \u2013 afrikat \u2013 aglutinasi \u2013 aksara \u2013 aks\u00e9n \u2013 aktan \u2013 akusativus \u2013 alfab\u00e9t \u2013 alihaksara - alofon \u2013 alomorfem \u2013 alv\u00e9olair \u2013 anaforis \u2013 analisa \u2013 analogi \u2013 anaptiksis \u2013 anlaut \u2013 anterior \u2013 aoristus \u2013 apikal \u2013 apokope \u2013 aproksiman \u2013 arkhifonem \u2013 artikulasi \u2013 aspek \u2013 aspirasi \u2013 asimilasi \u2013 asimilasi progr\u00e9sif \u2013 asimilasi regresif \u2013 atematis \u2013 atributif \u2013 augment \u2013 auslaut - alegori - aliterasi - alonim - alusio - anakronisme - antanaklasis - antiklimaks - antitesis - antonomasia - antropomorfisme - apofasis - aptronim - asindeton\nB.\nbahuwrihi \u2013 bilabial \u2013 bilingual\nC.\ncalque\nD.\ndativus \u2013 deklinasi \u2013 denominativus - distribusi komplementer \u2013 deiktis \u2013 dental \u2013 derivasi \u2013 diakhronik \u2013 dial\u00e9k \u2013 diftong \u2013 diminutif \u2013 disimilasi \u2013 distingtif \u2013 disilabik \u2013 distribusi \u2013 dorsal \u2013 dualis - depersonifikasi - disfemisme\nE.\nefek McGurk \u2013 elisi \u2013 emfatis - enklitik \u2013 endosentrik \u2013 epentesis \u2013 ergativus \u2013 eksosentrik \u2013 eksposisi - eksplosif \u2013 etimologi - ekskalamasio - elipsis - enumerasio - eponim - eufimisme\nF.\nfaringal \u2013 feminimum \u2013 flap \u2013 fleksi \u2013 fonem \u2013 fonetik \u2013 fonologi \u2013 fonologis \u2013 fortis \u2013 frikatif \u2013 fusi \u2013 futurum - fabel - fluktuasi\nG.\nglotis \u2013 geminasi \u2013 genitivus \u2013 gerundium \u2013 gerundivum \u2013 glos \u2013 glide \u2013 guna (linguistik) \u2013 gutural\nH.\nhaplologi \u2013 harmonisasi vokal \u2013 homorgan - hiperbola - hipokorisme\nI.\nidiolek \u2013 imperativus \u2013 indikativus \u2013 infiks \u2013 infleksi \u2013 injungtivus \u2013 inlaut \u2013 intervokalis \u2013 instrumentalis \u2013 intonasi \u2013 intransitif \u2013 inovasi \u2013 IPA \u2013 isoglos \u2013 isolat \u2013 iterativa - innuendo - interupsi - inversi - ironi\nK.\nkalimah \u2013 kasus \u2013 kata kiasan \u2013 kausativa \u2013 kecap - kluster - komposisi \u2013 konjugasi \u2013 konjungsi \u2013 konjungtivus \u2013 konkantenasi \u2013 kongru\u00e9nsi \u2013 konsonan \u2013 konstituen \u2013 kont\u00e9ks \u2013 kontinuan \u2013 koronal \u2013 kwantor - kuno - klimaks - kolokasi - kontradiksi interminus - kor\u00e9ksio\nL.\nlabial \u2013 labiodental \u2013 laminal \u2013 laringal \u2013 lateral \u2013 lenisi \u2013 leksem \u2013 leksikon \u2013 leveling \u2013 likuida \u2013 lokativus - litotes\nM.\nmaskulinum \u2013 medium \u2013 metatesis \u2013 modus \u2013 morfem \u2013 morfologi \u2013 morfonologi \u2013 mutasimajas - metafora - metonimia\nN.\nnasal \u2013 nasalisasi \u2013 neutrum \u2013 netralisasi \u2013 nomen \u2013 nominalisasi - nominativus \u2013 nul morfem\nO.\nobstruen \u2013 obyek \u2013 oklusif \u2013 onomatope \u2013 oronasal - oposisi \u2013 optatif \u2013 oral - oksimoron\nP.\npalatal \u2013 palindrom - paradigma \u2013 partisipium \u2013 patiens \u2013 penultima - pepet \u2013 perifrastis \u2013 pluralis \u2013 phonemic split \u2013 phonemic merger \u2013 polisemi \u2013 posposisi - poskolonial \u2013 predikat \u2013 predikatif \u2013 prefiks \u2013 preposisi \u2013 preverbium \u2013 proklitis \u2013 produktif \u2013 protesis - parabel - paradoks - paralelisme - pararima - pars pro toto - perifrase - personifikasi - pleonasme - polisindenton - preterito\nR.\nredundansi \u2013 referen \u2013 relasi sintagmis \u2013 retrofleks \u2013 rhotasisme \u2013 rumpun bahasa - repetisi - retoris\nS.\nsamprasarana \u2013 sandhi \u2013 sandhi nada - shwa \u2013 singularis \u2013 sonan \u2013 sonoran \u2013 spiran \u2013 substantif \u2013 subyek \u2013 subyongtif \u2013 sufiks \u2013 suplesi \u2013 suarabakti \u2013 silabe \u2013 sintaksis \u2013 sinyal akustik \u2013 sinkhron \u2013 sinkop \u2013 sintagma - sarkasme - satire - sigmatisme - silepsis - simbolik - simile - sin\u00e9st\u00e9sia - sinisme\nT.\ntmesis - tautologi - totum pro parte\nU.\numlaut \u2013 uvular\nV.\nvelar \u2013 v\u00e9rbum \u2013 vokal \u2013 vokativus\nW.\nwrddhi\nZ.\nzeugma"}
{"id": "33777", "revid": "15233", "url": "https://su.wikipedia.org/wiki?curid=33777", "title": "Upacara Kasada Bromo", "text": "Legenda Asal Mula Upacara Kasada.\nNurutkeun carita, asal mula upacara Kasada lumangsung sawatara abad anu nu baheula. Dina mangsa pamar\u00e9ntahan Dinasti Brawijaya ti Karajaan Majapahit. Sang permaisuri menang anak aw\u00e9w\u00e9 anu dib\u00e9r\u00e9 ngaran Roro Anteng, sanggeus nyanghareupan gef\u00e9 sang putri meunang pasangan saurang nonoman ti kasta Brahma ngaranna Joko S\u00e9g\u00e9r.\nDina waktu Karajaan Majapahit ngalaman kamunduran sarta babarengan mimitian nyebarna ageman Islam di Jawa, sawatara punggawa karajaan sarta sawatara barayana megatkeun pikeun pindah ka wewengkon w\u00e9tan, sarta sawar\u00e9h nuju di wewengkon Pegunungan Tengger kaasup pasangan Rara Anteng sarta Jaka S\u00e9g\u00e9r.\nPasangan Rara Anteng sarta Jaka Seger ngawangun pamukiman sarta saterusna mar\u00e9ntah di wewengkon Tengger jeung sebutan Purbowasesa Mangkurat Ing Tengger, maksudna \"Pangawasa Tengger Anu Budiman\". Ngaran Tengger dicokot ti ahir suku kecap ngaran Rara Anteng sarta Jaka Seger.\nKecap Tengger hartosna og\u00e9 Tenggering Budi Luhur atawa ngawanohan moral luhur, simbol katengtreman langgeng. Ti wayah ka wayah masarakat Tengger hirup makmur sarta tengtrem, tapi sang pangawasa teu pisan-pisan ngarasa bagja, alatan sanggeus sawatara lila pasangan Rara Anteng sarta Jaka Tengger berumahtangga tacan og\u00e9 dib\u00e9r\u00e9 turunan. Saterusna diputuskeun pikeun na\u00e9k ka penclut gunung Bromo pikeun bersemedi kalayan pinuh kapercayaan ka Anu Maha Kawasa sangkan b\u00e9r\u00e9 turunan.\nUjug-ujug aya sora gaib anu ngomong y\u00e9n semedi maran\u00e9hanana baris ka kabul tapi jeung sarat lamun geus meunangkeun turunan, anak anu bungsu kudu dikorbankan ka kawah Gunung Bromo, Pasangan Roro Anteng sarta Jaka Seger nyanggupan sarta saterusna beunangna 25 jelema putra-putri, tapi naluri kolot angger henteu tega lamun kaleungitan putra-putrina. Pondok kecap pasangan Rara Anteng sarta Jaka Seger jalir pasini, D\u00e9wa jadi ambek kalayan ngancem baris m\u00e9r\u00e9 musibah, saterusna jadi prahara kaayaan jadi gelap gulita kawah Gunung Bromo nyemburkeun seuneu.\nKesuma anak bungsuna lenyap ti tetempoan ka s\u00e9r\u00e9d seuneu sarta asup ka kawah Bromo, babarengan leungitna Kesuma kad\u00e9ng\u00e9 sora gaib:\"Saudara-saudaraku anu kucintai, kuring geus dikorbankeun ku kolot urang sarta Hyang Widi nyalametkeun maran\u00e9h kab\u00e9h. Hirup tengtrem, sembahlah Hyang Widi. Kuring ingatkan sangkan maran\u00e9h saban bulan Kasada dina po\u00e9 ke-14 ngayakeun sesaji ka Hyang Widi di kawah Gunung Bromo.\nKabiasaan ieu dituturkeun sacara turun temurun ku masarakat Tengger sarta saban taundiayakeun upacara Kasada di Poten lautan keusik sarta kawah Gunung Bromo."}
{"id": "33778", "revid": "25926", "url": "https://su.wikipedia.org/wiki?curid=33778", "title": "Engkol", "text": "Engkol \"(Brassica oleracea)\" t\u00e9h sayuran anu buleud jeung disusun ku daun-daun anu h\u00e9jo sarta \"patumpang tindih\".Engkol atawa basa Walandana mah \"kool\" nya\u00e9ta ngaran sayuran anu sok disebut og\u00e9 kol, sok dipak\u00e9 lalab, diangeun jeung sajabana.\nMangpaat.\nSanajan dina engkol sok kaambeu bau walirang jalaran ayana kandungan walirang anu loba tapi engkol,boga mangpaat keur kas\u00e9hatan di antarana ngurangan beurat awak,kulit buruk jeung \"sembelit\".\nNgadahar sayur kol atah atawa setengah asak supaya vitamin jeung mangpaatna angger aya. Engkol kaasup sayuran anu luhur kandungan serat jeung vitamin C na. Lamun didahar atah-atah bisa nyingkahan kangker jeung ngubaran panyakit maag. Anu rumasa boga panyakit maag leuwih had\u00e9 ngadahar engkol ku cara dijieun jus. Husus keur anu panyakit maag, bakal leuwih had\u00e9 lamun satengah jam atawa sajam sam\u00e9m\u00e9h dahar nginum heula jus engkol. Cara nyieunna t\u00e9h 300 gram bont\u00e9ng ditambah 150 gram engkol bodas anu geus dib\u00e9r\u00e9sihkeun sam\u00e9m\u00e9hna tuluy dijus sabada kitu disaring tuluy diinum. Engkol mah leuwih had\u00e9 didahar atah ti batan diseupan atawa diasakan nepi ka hipu, ku sabab bisa galuarkeun gas nu ngabalukarkeun beuteung nu ngadaharna bunghak."}
{"id": "33781", "revid": "6044", "url": "https://su.wikipedia.org/wiki?curid=33781", "title": "Chye Retty Isnendes", "text": "Chy\u00e9 R\u00e9tty Isn\u00e9nd\u00e9s pituin urang Nagrak Sukabumi. Lahir tanggal 2 D\u00e9s\u00e9mber 1972. Panyajak, pangarang carita pondok, jeung panulis \u00e9s\u00e9y dina basa Sunda. TK, SD, Madrasah jeung SMP-na di Nagrak sarta SMA-na di Cibadak. Taun 1993 miluan UMPTN tur lulus dina pilihan kahiji Jurusan Pendidikan Bahasa Da\u00e9rah FPBS IKIP Bandung.\nMimiti resep nulis sajak ti SD k\u00e9n\u00e9h (dina basa Indon\u00e9sia), di SMP mimiti nulis sajak dina basa Sunda. Taun 1994 sajak jeung carponna mimiti dipublikasikeun dina Mangl\u00e9, satuluyna tulisan-tulisanana (utamana sajak-puisi) dimuat dina \"Turus\", \"Galura\", \"Kujang\", \"Pikiran Rakyat\", \"Bandung Pos\", \"Galam\u00e9dia\", \"Cahara Bumi Siliwangi\", jeung \"Bal\u00e9bat\". Nepi ka kiwari, nulis 200-an sajak, 75-an carpon, jeung dua novellet. \u00c9s\u00e9yna mah can diitung.\nPr\u00e9stasi-pr\u00e9stasina.\nKumpulan sajak-na nu mimiti \"Kidang Kawisaya\" (1999) meunang pangl\u00e9l\u00e9r Hadiah Rancag\u00e9 2000. Salian ti \u00e9ta aya og\u00e9 sawatara pangl\u00e9l\u00e9r lainna kayaning Diploma ti mus\u00e9um Seni Anak dan Remaja Oslo-Norw\u00e9gia taun 1991 (SMA) kana puisina Disasters, Pinunjul Nulis Sajak Sunda sa-Jawa Barat nu diayakeun ku HIMA PENSATRADA taun 1996, Penghargaan Pangarang Ngora ti Granesia (1996), Penghargaan Sirung Harepan ti Granesia (1997), Pinunjul I Baca Puisi (Indon\u00e9sia) tingkat Mahasiswa/Umum ti IKAPI (1998), Piagem Sastra ti LBSS kana skripsina \u2018Analisis Puisi Mantra di Kacamatan Nagrak Kabupaten Sukabumi\u2019 (1998), Hadiah Sastra Rancag\u00e9 ti Yayasan Rancag\u00e9 nu dipupuhuan ku Ajip Rosidi, keur kumpulan sajakna \"Kidang Kawisaya\" (2000), pinunjul ngarang carita pondok nu diayakeun ku PPSS &amp; Dinas Kebudayaan dan Pariwisata Propinsi Jawa Barat (2007), jeung Pinunjul nulis sajak Sunda nu diayakeun ku PPSS (2008).\nSawatara karya sastrana bacacar dina antologi-antologi (Sunda jeung Indon\u00e9sia). Sawatara sajak-sajakna dina \"Kidang Kawisaya\" dimusikalisasi ku Tangara Bulan, disanggi ku Adhika Nurkholiz Aziz jeung sajak \u2018Bulan Tok-na\u2019 disanggi ku Ari KPIN.\n\"Nu Nyusuk dina Sukma\" mangrupa kumpulan sajakna nu kadua sanggeus \"Kidang Kawisaya\"."}
{"id": "33782", "revid": "23282", "url": "https://su.wikipedia.org/wiki?curid=33782", "title": "Gedong Merd\u00e9ka", "text": "Gedung Merdeka nya\u00e9ta ngaran gedung nu aya di puseur kota Bandung perenahna di Jl.Asia Afrika no 65. Kungsi dijadikeun tempat Konferensi Asia Afrika (18 April-24 April 1955), sidang-sidang jeung sekretariat Konstituante (1956-1959), Badan Perancang Nasional, Majelis Permusyawaratan Sementara (MPRS) taun 1960-1965, Konferensi Islam Asia Afrika taun 1965, jeung panglawungan-panglawungan lianna nu sipatna nasional jeung internasional.\nSajarahna.\nMunggaran diwangun dina taun 1895 minangka tempat kumpulna urang Eropa, utamana mah urang Walanda nu dumuk di da\u00e9rah Bandung. Maran\u00e9hna nyieun hiji paguyuban nu kasohor kalawan ngaran \"Societeit Concordia\" dina tanggal 29 Juni 1879. Tujuanana nya\u00e9ta \"... de bevording van gezellig verkeer\" minangka tempat panglawungan sanggeus \"Warung De Vries\". \"Concordia\" hiji wangunan nu kawilang basajan, perenahna aya di jalan \"Groote Postweg\" (kiwari Jalan Asia Afrika) jeung \"Bragaweg\" (kiwari jalan Braga). Sisi Beulah katuhuna deukeut jeung walungan \"Tjikapoendoeng\" (\"Cikapundung\"). Gedung \"Societeit Concordia\" diwangun deui dina taun 1921 kalawan gaya arsitektur mod\u00e9rn (Art Deco) nu fungsional sarta leuwih ngutamakeun struktur ku arsit\u00e9k Gallen Last jeung C.P.Wolff Schoemaker, guru besar arsit\u00e9ktur di Technische Hogeschool (THS) nu kiwari jadi Institut Teknologi Bandung (ITB). Ieu Gedung Societeit Concordia robah jadi gedung panglawungan \"super club\" nu kacida eksklusifna sa-Nusantara.\nGedong Merd\u00e9ka di Jalan Asia Afrika, Bandung, mimitina taun 1895 ngan saukur wangunan basajan kalayan legana 7.500 m\u00e9ter pasagi. Waktu \u00e9ta gedong teh tempat patemon \"Societeit Concordia\", sakelompok urang \u00c9ropa, khususna Walanda, anu cicing di kota Bandung jeung sabudeureunana. Dina 1921, wangunan ieu direnovasi jadi klub m\u00e9wah paling ekslusif jeung modern di Nusantara, ngaranna Concordia, ku arsit\u00e9k C.P. Wolff Schoemaker dina gaya \"Art Deco\". Dina 1940, jangjang k\u00e9nca wangunan ieu dir\u00e9novasi dina gaya arsit\u00e9ktur gaya Internasional ku arsit\u00e9k A.F. Aalbers, kalawan fungsi utama salaku wewengkon r\u00e9kr\u00e9asi.\nDina mangsa penjajahan Jepang, wangunan utama diganti ngaranna jadi \"Dai Toa Kaikan\" sarta dipak\u00e9 salaku puseur budaya, sedengkeun ku sayap kiri, disebut Yamato, dipak\u00e9 salaku tempat nginum, tapi kaduruk handap dina 1944. Sanggeus Proklamasi Kamerd\u00e9kaan Indon\u00e9sia tanggal 17 Agustus 1945, Gedong Merd\u00e9ka dijadikeun markas para nonoman Indon\u00e9sia ngalawan tentara Jepang sarta saterusna dijadikeun ajang kagiatan Pamar\u00e9ntah Kota Bandung. Sanggeus Konferensi Asia Afrika taun 1955, wangunan ieu diganti ngaranna jadi Gedong Merd\u00e9ka ku Pr\u00e9sid\u00e9n Soekarno.\nSaprak harita, wangunan ieu geus miboga sajarah panjang salaku tempat pikeun rupa-rupa rapat jeung konferensi, diantarana Konf\u00e9r\u00e9nsi Mahasiswa Asia Afrika (1956), Sidang D\u00e9wan Kasatiaan Rakyat Asia Afrika (1961), Konf\u00e9r\u00e9nsi Islam Asia Afrika (1965), jeung sajabana. Dina 1980, sakab\u00e9h wangunan ditunjuk minangka Musieum Konf\u00e9r\u00e9nsi Asia-Afrika, sarta ti saprak \u00e9ta terus jadi saksi kajadian sajarah penting.\nTaun 1940-an.\n\"Societeit Concordia\" diwangun deui dina taun 1940 kalawan gaya arsitektur \"International Style\" nu dibantuan ku arsit\u00e9k A.F.Aalbers. Nalika jaman Jepang (1942-1945), Gedung \"Societeit Concordia\" robah ngaran jadi \"Dai Toa Kaikan\" sarta dijadikeun puseur kabudayaan. Sanggeus proklamasi kamerd\u00e9kaan R\u00e9publik Indon\u00e9sia tanggal 17 Agustus 1945, \u00e9ta gedung dijadikeun puseur pamuda Indonesia nu aya di Bandung pikeun ngalawan pasukan Jepang nu teu da\u00e9k mikeun kakawasaanana sarta tempat kagiatan pamar\u00e9ntah kota Bandung sanggeus kota Bandung dibagi dua: Bandung kal\u00e9r nu dikawasa ku sekutu jeung Bandung kidul nu dikawasa ku pamar\u00e9ntah Indon\u00e9sia kalawan wates jalan kareta api (Desember 1945-Maret 1946). Taun 1949-an, Gedung \"Societeit Concordia\" diom\u00e9an sarta dijadikeun deui tempat panglawungan urang Eropa (kaasup sababaraha urang Indon\u00e9sia).\nTaun 1955.\nDumasar kana kaputusan pamar\u00e9ntah Indon\u00e9sia (1954) nu netepkeun Bandung minangka tempat Konferensi Asia Afrika, Gedung \"Societeit Concordia\" kapilih jadi tempat lumangsungna ieu konferensi ku lantaran ieu gedung mangrupa gedung panglawungan nu pangm\u00e9wahna sarta pangged\u00e9na di Bandung. Salian ti \u00e9ta, lokasina aya di puseur kota nu deukeut jeung Hotel Savoy Homann jeung Preanger. Ti taun 1955, Gedung \"Societeit Concordia\" dirombak ku Jawatan Pekerjaan Umum Propinsi Jawa Barat nu dipingpin ku Ir. R. Srigati Santoso sarta wangunanana disaluyukeun jeung kagunaanana minangka tempat lumangsungna konferensi tingkat internasional. Nalika tanggal konferensi geus deukeut (7 April 1955), ieu gedung diganti ngaranna ku pr\u00e9sid\u00e9n Soekarno jadi Gedung Merdeka. 24 April 1980 di ieu gedung diwangun Museum Konferensi Asia Afrika minangka acara puncak mi\u00e9ling 25 taun-na Konferensi Asia Afrika. Kiwari dijadikeun puseur \"Penelitian dan Pengkajian Masalah Asia Afrika dan Negara-negara Berkembang\" nu aya di handapeun Departemen Luar Negeri RI, kalawan kagiatan-kagiatan kayaning diskusi jeung ceramah. Nu ngariksa ieu gedung nya\u00e9ta \"Pengelola Gedung Merdeka\" anu aya di handapeun \"Pemerintah Daerah Jawa Barat\". "}
{"id": "33783", "revid": "15233", "url": "https://su.wikipedia.org/wiki?curid=33783", "title": "Gedung Yayasan Pusat Kebudayaan", "text": "Gedung Yayasan Pusat Kebudayaan (YPK) perenahna aya di Jl. Naripan No.7 Bandung mangrupa salah sahiji gedung tempat pintonan seni kayaning wayang gol\u00e9k, tembang, tari tradisional Sunda, t\u00e9ater, pasanggiri, pam\u00e9ran lukisan atawa seni rupa lianna. Gedung YPK mindeng og\u00e9 dipak\u00e9 pikeun latihan kasenian, seminar, kongr\u00e9s, rapat, lawungan, diskusi kabudayaan, acara paturay tineung, nepi ka taun 1980-an mah \u00e9ta gedung t\u00e9h dis\u00e9wakeun ka masarakat umum pikeun hajatan jatukrami lantaran waragad akomodasina nu kawatesanan. Sabag\u00e9an tina rohanganana kiwari dijadikeun r\u00e9storan.\nSajarahna.\nIeu gedung ngaran mimitina nya\u00e9ta \"Villa Evangeline\". Taun 1904 ieu gedung dipak\u00e9 kantor badan hukum \"NV Javaansche Boekhandel en Drukkerij en handel in schrijfbehoeften\" \u201cMedan Prijaji\u201d.\nBadan hukum nu dijieun ku RM Tirto Adhi Soerjo (1878-1918) medalkeun koran \u201cMedan Prijaji\u201d. Koran nu disarungsum dina basa Malayu \u00e9ta medal munggaran dina taun 1907 mimitina mah mangrupa koran mingguan sarta medal di Bandung. Tilu taun ti harita, \u00e9ta koran medal unggal po\u00e9 iwal ti Juma\u2019ah, Minggu, jeung po\u00e9-po\u00e9 ged\u00e9. \nNalika jaman Walanda, Gedung YPK mangrupa \"Sosit\u00e9t\" (Bal\u00e9 Palawungan) nu dingaranan \"Ons Genoegen\". Tempat ma\u00e9n bilyar, catur, ma\u00e9n kartu, sarta tempat nongton hiburan nu biasana mangrupa ork\u00e9s leuleutikan. Dina taun 1930-an, para tokoh pulitik nasional kayaning Bung Karno saparakanca mindeng ngayakeun \"vergadering\" (rapat) di ieu tempat. \nDina p\u00e9riodeu 1950-1980, Gedung YPK kungsi jadi tempat para budayawan Bandung kayaning Seniman Teater Jim Liem (Jim Adilimas), Suyatna Anirun jeung anggota \u201cStudiklub Teater Bandung\u201d (STB); sastrawan Ajip Rosidi, Rustandi Kartakusumah, Rahmatullah Ading Affandie (RAF), jeung r\u00e9a-r\u00e9a deui. Kantor LBSS museur di wangunan utama, sedengkeun kantor \"Surat Kabar Warta Bandung\" jeung \"Majalah Sunda\" kungsi museur di salah sahiji bag\u00e9an rohangan di YPK. Dina p\u00e9riodeu 1960-1990 sawatara koran di Bandung kungsi museur di ieu gedung misalna wa\u00e9 \"Warta Bandung\", \"Harian Berdikari\", jeung \"Bandung Pos\". Salian ti \u00e9ta, gedung YPK og\u00e9 dijadikeun alamat sekretariat sawatara Paguyuban Seni jeung Budaya, misalna wa\u00e9 Caraka Sundanologi. Gedung YPK nu kungsi jadi kantor \"Medan Prijaji\u201d ieu kiwari jadi gedung kasenian. "}
{"id": "33784", "revid": "13078", "url": "https://su.wikipedia.org/wiki?curid=33784", "title": "Ibing Kusmayatna", "text": "Ibing Kusmayatna atawa Rad\u00e9n Aang Kusmayatna Kusumadinata og\u00e9 dipikawanoh minangka Kang Ibing () nya\u00e9ta salah saurang inohong Sunda, tukang bodor, og\u00e9 anu panaratas grup bodor De'Kabayan. Kang Ibing t\u00e9h nya\u00e9ta anak ti papasangan Rad\u00e9n Suyatna Kusumahdinata jeung Rad\u00e9n Kusdiyah.\nTamat ti SMA anjeunna nuluykeun ka Jurusan Bahasa Rusia Fakultas Sastra UNPAD nepi ka lulus jadi sarjana muda. Nalika mahasiswa kungsi jadi Pupuhu Kasenian Daya Mahasiswa Sunda DAMAS, \"Penasihat\" Departemen Kesenian UNPAD, sarta jadi asist\u00e9n dos\u00e9n Fakultas Sastra. Taun 1986, di Bandung loba radio swasta niaga kayaning Radio Mara 27. Ibing ngamimitian karirna ti dinya salaku nu sok siaran di radio sarta nu ngokolakeun acara obrolan rin\u00e9h, bodor tapi pinuh ku kritik dina Radio Mara. Kalawan lentong Sundana nu has sarta cara mawakeun acara nu ngal\u00e9r ngidul kumaha karep jadi hiji hal nu unik tur dipikaresep ku masarakat.\nBareng jeung Aom Kusman, Suryana Patah, Wawa Sofyan,sarta Ujang nyieun grup lawak \u201cde Kabayan\u201d (1970-an). Taun 1975 jadi tokoh utama dina pilem \"Si Kabayan\" kalawan produserna Tuty Suprapto. Tuluy ma\u00e9n pilem-pilem lianna kayaning \"At\u00e9ng the Godfather\" (1976), \"Apanya Dong\" (1985), \"Si Kabayan dan Gadis Mod\u00e9ren\" (1990), \"Bang Kojak\" (1977), \"Boss Carmad\" (1990), \"Komar Si Glen Kemon Mudik\" (1990), \"Warisan Terlarang\"(1990), jeung \"Di Sana Senang Di Sini Senang\" (1990).\nDe' Kabayan.\nDe\u2019 Kabayan nya\u00e9ta salah sahiji grup lawak asal dayeuh kembang anu diwangun luhur 5 jalma personil, nya\u00e9ta A\"om Kusman, Kang Ibing, Suryana Fatah, Wawa Sofyan sarta Mang Ujang\". De\u2019 Kabayan midang munggaran dina kisaran taun 1976, benerna sanggeus diwangunna De\u2019 Kabayan mangsa Kang Ibing cik\u00e9n\u00e9h b\u00e9r\u00e9s ma\u00e9n film Si Kabayan babarengan Lenny Marlina (anu ma\u00e9nkeun Nyi Iteung) sarta Sofyan Sharna (Sutradara) dina taun 1975.\nSaban person\u00e9l mibanda ciri has unggal dina memerankan perannya. Kang Maman landian kang Ibing ngawakilan urang Sunda anu \u2018culun\u2019, ku culunna bisa nyieun keuheul lawan ngomong. Aom Kusman nya\u00e9ta sosok \u201cplaymaker\u201d, pangatur anu calakan keur nyieun alur piomongeun anu biasana jadi sosok pang \u2018waras\u2018 dina saban carita, Suryana Fatah landian Koh Holiang nya\u00e9ta sosok etnis Tionghoa anu teu da\u00e9k \u00e9l\u00e9h, Wawa Sofyan landian mas Sastro jadi urang Jawa anu saeutik calutak, pamungkas aya Ujang kitu deui urang Sunda anu saukur palengkap sarta alok (anu m\u00e9r\u00e9 eupan pikaseurieun).\nDi \u00e9ra 80-an kas\u00e9t lawak memang lain barang anu langka. Sajaba TVRI sarta sagala rupa pentas, \u00e9ksistensi jumplukan lawak loba dirojong ku penjualan kaset r\u00e9kaman mangrupa lawakan sarta lagu-lagu maran\u00e9hanana. Sajaba De Kabayan aya Surya Grup, Warung Kopi (Warkop) Prambors, Jayakarta Grup, Pancaran Sinar Petromaks, nepi ka Sersan Prambors.\nGroup Lawak De\u2019 Kabayan ngaluarkeun runtuyan carita, di antarana: \"Kang Maman Mencari Anak Anjing\", hiji carita romantis, carita antara panc\u00e9n, asih sarta anak anjing. Aya og\u00e9 \"Bebesanan, Ngaronda,\" sarta \"Kang Maman Mencari Gadis Jujur,\" kalawan para palaku : Charles Bronson minangka Kang Ibing, Alan Delon minangka Aom Kusman, David Cion minangka Suryana Fatah, Pernando Sanco minangka Wawa Sofyan, sarta Roger More minangka Ujang. Dibantuan ku ratusan buntut reungit minangka figuran. Og\u00e9 di dukung ku b\u00e9ntang-b\u00e9ntang kaceluk kaliber dunya : Boderek minangka seksi konsumsi, Larry Homs minangka seksi kaamanan, Nowskinsky minangka seksi angkutan, sarta Brooke Shield Salon minangka tata rias. Produksi De\u2019 Kabayan anu geus m\u00e9akkeun waragad jutaan sen. Dib\u00e9ntangan ku Aom Kusman, Wawa Sopyan, Suryana Fatah, Mang Ujang, sarta Kang Ibing.\nMa\u00e9n dina film.\nSanggeus suks\u00e9s ngalakonan dunya lawak, dina taun 1975 Kang Ibing mimiti ngarambah ka dunya layar l\u00e9bar kalawan ulin dina film dijudulan Si Kabayan arahan sutradara \"Tutty Suprapto\". Majar, dipilihkan Kang Ibing pikeun ma\u00e9nkeunn sipat Si Kabayan anu mangrupa inohong legendaris dina carita rahayat Pasundan alatan Tutty Suprapto ngarasa kataji kana gaya ngomong Kang Ibing waktu masih jadi nu mawa acara di Radio Mara.\nTaun-taun saterusna Kang Ibing mimiti milu kalibet dinasababaraha film layar l\u00e9bar s\u00e9j\u00e9nna, kawas: \nJadi Da'i.\nNgasupan \u00e9ra 90 sarta 2000-an, dibarengan ku nambahan umur sarta mencarna anggota De Kabayan alatan kasibukan s\u00e9wang-s\u00e9wangan, Kang Ibing sacara lalaunan mimiti ninggalkeun dunya hiburan sarta pindah ka dunya religi. Man\u00e9hna jadi saurang Da\u2019i atawa Penceramah Agama.\nWaktu jadi Da\u2019i, lalaki anu kungsi nyekel kalungguhan minangka Dir\u00e9ktur salah sahiji bioskop di Dayeuh Bandung \u00e9ta mindeng mikeun ceramah ka sagala rupa tempat, ti mimiti wewengkon pilemburan sarta pakotaan di wewengkon Indon\u00e9sia nepi ka ka mancanagara, kawas Timor Timur sarta Australia. T\u00e9ma ceramahana umumna ngait masalah kasapo\u00e9 jeput anu dibarengan kalawan gaya humor anu calakan sarta seger, ku kituna gampang ditarima ku anu ngadangukeunana.\nMinangka catetan, di antara-antara kasibukanana minangka saurang Da\u2019i, Kang Ibing kungsi k\u00e9n\u00e9h neuleuman hobi lianna, nya\u00e9ta miara domba aduan. Pikeun pangaresepna\u00a0\u00e9ta anu hiji ieu Kang Ibing henteu ajrih-ajrih nyokot jukut sorangan di galengan s\u00e9rang anu aya di kira-kira komplek padumukanana di Pandan Wangi Ciwastra Bandung.\nPungkasan Hirup.\nSanggeus suks\u00e9s jadi saurang pelawak, b\u00e9ntang film sarta og\u00e9 Da\u2019i, dina tanggal \"19 Agustus 2010\" lalaki anu resep banyol ieu dipundut ku Nu Kawasa. Serangan jantung anu jadi cukang lantaran pupus anjeunna. Panyakit ieu og\u00e9 dirandapan saprak 15 taun katukang. Sam\u00e9m\u00e9h maot, Kang Ibing humandeuar seueul, lieur, saterusna utah. Kang Ibing maot alatan ngalaman perdarahan alatan geubis di jero kamar mandi imahna. Man\u00e9hna kunsi dibawa ka Rumah Sakit Al Islam Bandung. sam\u00e9m\u00e9h nafas pamungkasna dina jam 20.45 WIB.\nRencanana Kang Ibing baris dimakamkan di TPU Gunung Puyuh, Sumedang, deukeut ka astana pahlawan Indon\u00e9sia asal Ac\u00e9h Cut Nyak Dhien, dina po\u00e9 Jumaah 20 Agustus 2010. Mulangna Kang Ibing henteu ngan ninggalkeun kasedih pikeun kaum barayana, og\u00e9 pikeun lolobana bangsa Indon\u00e9sia.\nKang Ibing disemayamkeun di imah duka di Jl. Kencana Wangi No.70 Komplek Pandan Wangi Kalurahan Buahbatu, Kacamatan Buahbatu, Bandung. Layonna dimakamkan di Gunung Puyuh Sumedang."}
{"id": "33785", "revid": "25926", "url": "https://su.wikipedia.org/wiki?curid=33785", "title": "Bakicot", "text": "Bakicot disebut og\u00e9 balakicot, blekecot, t\u00e9ng\u00e9k atawa k\u00e9ong racun; \"Achatina fulicia Bowdich\". K\u00e9ong ged\u00e9 nu hirup di darat. Wangun cangkangna kerucut tur buleud di handapna, panjangna kurang leuwih 13\u00a0cm kalawan garis tengah 5\u00a0cm. Warnana coklat kabodas-bodasan atawa kakon\u00e9ng-kon\u00e9ngan. Kaasup kana sato \"mollusca\" ti kelas \"Gastropoda\" nu hartina leumpang mak\u00e9 beuteung. Bakicot mangrupa sato nu asalna ti Afrika Timur. ku lantaran gampang anakanana, bakicot sumebar ka sakab\u00e9h sakuliah dunya, kaasup ka Indon\u00e9sia. Di Indon\u00e9sia mimiti aya di Bogor taun 1922.\nKadaharanana sabangsaning tutuwuhan leutik jeung s\u00e9sa bahan organik. Bakicot resep cicing di tempat nu miboga hawa tiis og\u00e9 lembab. ku lantaran kitu, nalika usum ngijih datang, loba bakicot nu bisa ditingali ku urang naplok di sawatara tempat kayaning dina tangkal cau, par\u00e9, tangkal tomat, jeung tangkal-tangkal lianna. Cara hirupna nu n\u00e9mp\u00e9l dina tatangkalan ngabalukarkeun tangkal nu ditempatanna bakal rusak. Alatan hal \u00e9ta, bakicot dianggap salah sahiji hama nu ngaruksak tatangkalan. Salian ti \u00e9ta bisa og\u00e9 ngabalukarkeun radang otak nu dibalukarkeun ku ayana cacing mata \"nematode parasit\".\nMangpaat Bakicot.\nProtein nu aya dina bakicot kurang leuwih 12% per 100 gr dagingna. Zat lainna nu aya dina bakicot di antarana wa\u00e9 lemak, hidrat arang, kalsium, phosphor, sarta vitamin B2. ku lantaran \u00e9ta salian ti bisa jadi kadaharan pikeun sato inguan kayaning l\u00e9l\u00e9 dumbo, og\u00e9 mangrupa sumber protein hewani nu miboga kualitas luhung lantaran miboga jumlah asam amino esensial nu lengkep. Loba masarakat nu resep kana kadaharan nu diolahna tina bakicot kayaning sat\u00e9 bakicot, baso bakicot, r\u00e9mp\u00e9y\u00e9k bakicot jeung kiripik bakicot. Kiwari bakicot loba dikumpulkeun pikeun dijadikeun komoditas ekspor.\nLantaran di nagara batur mah bakicot t\u00e9h kaasup kana kadaharan \u00e9lit. Loba nagara nu mikahayang bakicot kayaning Prancis, Jerman, sarta Jepang pikeun dijadikeun olahan kadaharan. Di Perancis, kadaharan olahan bakicot miboga ngaran \"escargots de bourguignonne\" nu hartina bakicot nu dibeuleum mak\u00e9 anggur jeung mantega bumbu (\"herb butter\").\nDi Indon\u00e9sia geus aya sababaraha da\u00e9rah nu ngamangpaatkeun bakicot jadi komoditi usaha, kayaning sawatara da\u00e9rah di Jawa Timur, Jawa Barat, Sumatera, jeung Bali. Salian ti \u00e9ta, bakicot og\u00e9 bisa dijadikeun ubar tradisional, lantaran ekstra daging bakicot sarta lendirna nu guna pikeun ngubaran rupa-rupa panyakit, di antarana wa\u00e9 abortus, radang selaput mata, sumilangeun, nyeri huntu, ararateul jeung sajabana."}
{"id": "33786", "revid": "15233", "url": "https://su.wikipedia.org/wiki?curid=33786", "title": "Program Studi Magister Pendidikan Bahasa dan Budaya Sunda", "text": "nya\u00e9ta program studi munggaran di Nusantara anu nyantumkeun basa da\u00e9rah minangka ngaran prodi dina tingkat magister. Ieu prodi dimimitian ku ayana Surat Persetujuan di Senat Akademik nomer 070/Senat Akd/UPI-TU/VI2008 tanggal 23 Juni 2008 anu dituturkeun ku turunna SK R\u00e9ktor UPI nomer 4362/H40/PP/2008 tanggal 23 Juli 2008.\nVisi.\nProgram Magister Pendidikan Bahasa salaku lembaga atikan tingkat pascasarjana anu pangkapiandel dina widang basa jeung budasa Sunda.\nKurikulum.\nMata Kuliah dina Program Studi Pendidikan Bahasa dan Budaya Sunda diwangun ku Mata Kuliah Landasan K\u00e9ahlian jeung Mata Kuliah Landasan K\u00e9ahlian Pilihan (kalawan kode PS), Mata Kuliah Kaahlian Utama (kalawan kode DR), jeung tugas ahir dina wangun t\u00e9sis. Salian ti di kampus, dilaksanakeun kuliah lapangan anu saluyu jeung kurikulum.\nPerkuliahan dirarancang salila tilu sem\u00e9ster jeung sasem\u00e9ster pikeun ngar\u00e9ngs\u00e9keun t\u00e9sis. anapon rincian mata kuliah salengkepna nya\u00e9ta:\nTanaga Pangatik.\nDos\u00e9n Mata Kuliah kode PS disadiakeun ku pascasarjana, sedengkeun mata kuliah kode DR diampu ku dos\u00e9n program studi, di antarana:\nSalian ti \u00e9ta og\u00e9 diprogramkeun pikeun ngadatangkeun dos\u00e9n tamu ti mancanagara, sakurang-kurangna sataun sakali.\nPupuhu Program Studi Magister Pendidikan Bahasa dan Budaya Sunda nu munggaran nya\u00e9ta Dr. Ruhaliah M. Hum.\nDina taun 2011, Program Studi Magister Pendidikan Bahasa dan Budaya Sunda narima 14 (opat belas) urang mahasiswa anyar.\nCatetan"}
{"id": "33787", "revid": "25926", "url": "https://su.wikipedia.org/wiki?curid=33787", "title": "Susu", "text": "Susu mangrupa bahan kadaharan anu istimiwa pikeun manusa alatan ngeunah sarta eusina anu nyumponan, sajaba cai susu ngandung kab\u00e9h zat anu diperlukeun ku awak, kab\u00e9h zat kadaharan anu kaeusi dina cai susu bisa diserep ku getih sarta dimangpaatkeun ku awak. Cai susu mangrupa bahan kadaharan utama pikeun mahluk anu anyar lahir, boh pikeun sato boh manusa. Cai susu kaasup jenis bahan pangan hewani, mangrupa cairan bodas anu dihasilkeun ku sato ingon-ingon mamalia sarta ditampa ku cara pemerahan. Susu nya\u00e9ta salah sahiji anu pang ati-atina diuji sarta pohara diatur kadaharan anu sadia.\nSumber Susu.\nCai susu anu sumebar sarta dipikawanoh di pasarannya\u00e9ta cai susu sapi. Sabenerna cai susu emb\u00e9 sarta munding henteu \u00e9l\u00e9h aj\u00e9n gizina dibandingkeun jeung cai susu sapi. Ngan alatan faktor kabiasaan sarta kasadiaan nu ahirna cai susu sapi leuwih pinunjul dipasaran. Sawatara wewengkon di Indon\u00e9sia geus ngamangpaatkeun susu emb\u00e9 sarta munding nya\u00e9ta diwewengkon Sumatera Kal\u00e9r, Sumatera Kulon sarta Sulawesi Kidul. Komo dinagara s\u00e9j\u00e9n susu emb\u00e9 geus dianjurkan ku dokter-dokter sarta dipak\u00e9 pikeun ubar laki-rabi saprak tiheula. Salian ti \u00e9ta og\u00e9 sumber susu nu s\u00e9j\u00e9nna aya tina munding, onta, sarta kuda.\nCai Susu Minangka Bahan Kadaharan.\nMinangka bahan kadaharan atawa inuman, cai susu sapi miboga peunteun gizi anu luhur, alatan ngandung unsur-unsur kimia anu diperlukeun ku awak kawas Calsium, Phosphor, Vitamin A, Vitamin B sarta Riboflavin anu ged\u00e9 peunteunna. Komposisina anu gampang diancurkeun kalayan kandungan prot\u00e9in, mineral sarta vitamin anu luhur, ngajadikeun susu minangka asal bahan kadaharan anu fl\u00e9ksibel anu bisa diatur kadar lemakna, ku kituna bisa minuhan kahayang sarta karesep konsum\u00e9n. Cai susu kaasup jenis bahan pangan hewani, mangrupa cairan bodas anu dihasilkeun ku sato ingon-ingon mamalia sarta ditampa ku cara diperah. Ayeuna di Sumatera Kal\u00e9r susu dihasilkeun di Kabupat\u00e9n Deli Serdang, Simalungun, Binjai sarta Medan. Pikeun pulo Jawa, susu dihasilkeun sarta dipros\u00e9s di antarana wewengkon Jawa Kulon nya\u00e9ta Lembang sarta Ujung Berung, Jawa Tengah nya\u00e9ta di Semarang, Ungaran sarta Boyolali sarta di Jawa W\u00e9tan nya\u00e9ta di Pujon, Nongko jajar, Batu sarta Grati. Di Am\u00e9rika Sarikat, wewengkon-wewengkon utama nu ngahasilkeun susu perenahna deukeut wewengkon urban atawa dayeuh anu mundel nu nyicingan. Nagara bagian Am\u00e9rika Serikat anu mangrupa pengahasil susu utama nya\u00e9ta Wisconsin, California, New York, Minnesota, Pensylvania, Michican, Ohio sarta Iowa. Produksi susu total di Am\u00e9rika Sarikat sok nuturkeun kamekaran jumlah nu nyicingan. Hal ieu aya kamungkinan alatan ngaronjatna produksi susu unggal sato sarta turunna konsumsi susu sarta produk susu (ti 325\u00a0kg/kapita dina taun 1950 jadi 250\u00a0kg dina waktu ayeuna). Saprak taun 1950, produksi susu unggal sapi geus ngalipet dua, nya\u00e9ta antara 4500 nepi ka 5400\u00a0kg susu sapi unggal taunna minangka tahap produksi anu umum. Loba sapi anu istimiwa, anu bisa ngahasilkeun 13.500\u00a0kg susu/taun. Di jaman 9000 sam\u00e9m\u00e9h mas\u00e9hi, susu sapi dipak\u00e9 pikeun kadaharan, sasaj\u00e9n, korban, kosm\u00e9tik sarta ubar di Am\u00e9rika Sarikat. Masarakat India ngahasilkeun mant\u00e9ga pikeun kaperluan kadaharan sarta sesembahan suci saprak 2000 taun sam\u00e9m\u00e9h mas\u00e9hi, sedengkeun di Mesir masarakatna geus ngamangpaatkeun susu, k\u00e9ju, sarta ment\u00e9ga saprak 3000 taun sam\u00e9m\u00e9h Mas\u00e9hi."}
{"id": "33789", "revid": "25926", "url": "https://su.wikipedia.org/wiki?curid=33789", "title": "Kentang", "text": "Kentang \"(Solanum tuberosum L.)\" nya\u00e9ta pepelakan ti s\u00e9k\u00e9 s\u00e9l\u00e9r \"Solanaceae\" anu mibanda beutiwatang anu bisa didahar sarta disebut \"kentang\" og\u00e9. Beuti kentang ayeuna geus jadi salah sahiji kadaharan poko anu penting di \u00c9ropa sanajan mimitina mah didatangkeun ti Am\u00e9rika Kidul. Hui kentang katelahna hui kumeli .\nKentang mangrupa pepelakan dikotil anu boga sipat sausum sarta ngawangun semak/h\u00e9rba. Watangna anu aya di luhur dadampalan taneuh, aya anu warna h\u00e9jo, kabeureum-beureuman, atawa gandaria kolot. Tapi, kelir watang ieu og\u00e9 dipangaruhan ku umur pepelakan sarta kaayaan lingkungan. Dina kasuburan taneuh anu leuwih garing, biasana kelirwatang pepelakan anu leuwih kolot bakal leuwih nyongcolang. Bagian handap watangna jadi neusan sakumaha tatangkalan kayu. Sedengkeun watang pepelakan ngora mah henteu mikayu siga nu kolot, ku kituna henteu pati kuat sarta gampang ruksak.\nMangpaat.\nKentang pohara dipikaresep ku unggal jelema. Komo di sawatara wewengkon, aya anu ngajadikeunna kadaharan poko. Sajaba ti \u00e9ta, kentang og\u00e9 loba ngandung vitamin B, C, jeung A. Minangka asal karbohidrat anu penting, di Indon\u00e9sia kentang masih dianggap minangka sayuran anu ment\u00e9r\u00e9ng.\nKulit Kentang.\nKulit kentang nunda loba nutrisi sarta og\u00e9 ngandung loba serat, anu pohara penting pikeun kagiatan di\u00e9t. Ngengkeun kulit napel dina kentang og\u00e9 mantuan ngajaga nutrisi daging kentang. Dumasar taun 2000 kalori di\u00e9t, kentang panggang anu badag, kaasup kulit, mibanda 278 kalori. Ngan 3 kalori tina lemak. Beuleum kentang ngandung ngan 1% ti tunjangan lemak dianggap minangka bagian ti tar\u00e9kah di\u00e9t, kalayan 0% nu jadi lemak jenuhna.\nKentang sarta kulitna, ngandung vitamin C, B6, tambaga, kalium, mangan, sarta serat di\u00e9t. Kentang jeung kulitna ngandung 18% beusi sarta 7,5 gram prot\u00e9in, anu jarang kapanggih dina sayuran anu miboga kons\u00e9ntrasi luhur kawas \u00e9ta. Kulit kentang og\u00e9 ngandung sagala rupa fitonutrien, anu mangrupa asal alami antioksidan anu mantuan nyegah karuksakan s\u00e9l awak. Fitonutrien anu kapanggih dina kentang ngawengku karotenoid, flavonoid, sarta asam caffeic.\nKentang diklasifikasikeun minangka beuti, hartina bola dina akar, sarta ngandung prot\u00e9in anu disebut patatin husus pikeun jenis sayuran. Patatin og\u00e9 digaw\u00e9 minangka antioksidan anu \u00e9f\u00e9ktif sarta mantuan nurunkeun tekanan darah. Kulit kentang komo bisa mantuan pikeun m\u00e9r\u00e9 panangtayungan ka panyakit jantung sarta kanker.\nAya loba cara pikeun ngasakan kentang anu pikabitaeun. Di Am\u00e9rika Sarikat, lolobana kentang didahar ku anu keur di\u00e9t. Di Perancis lucir digor\u00e9ngan, beuleum kentang og\u00e9 loba nu di mant\u00e9gaan sarta krim haseum, kulit kentangna ditumpuk luhur jeung k\u00e9ju sarta daging, \u00e9ta sawatara conto anu umum. Anu samara kentang mindeng ditambahkeun ka kulit biasana luhur lemak jenuh, anu dipikawanoh pikeun kontribusi panyakit jantung, ku kituna merangan panangtayungan kentang \u00e9ta sorangan nawarkeun. Cageur alternatif pikeun penyedap lemak biasana ditempatkeun dina kulit kentang ngawengku hummus, bawang, sarta ment\u00e9ga alternatif, jeung nu s\u00e9j\u00e9nna."}
{"id": "33790", "revid": "13850", "url": "https://su.wikipedia.org/wiki?curid=33790", "title": "RS Dustira", "text": ""}
{"id": "33791", "revid": "25926", "url": "https://su.wikipedia.org/wiki?curid=33791", "title": "Balad\u00e9wa", "text": "Balad\u00e9wa atawa Aladara nya\u00e9ta salah sahiji tokoh anu aya dina wiracarita Mahabarata. Man\u00e9hna putra Prabu Basud\u00e9wa, Raja Mandura ti D\u00e9wi Mah\u00e9rah. Balad\u00e9wa katelah pinter ma\u00e9nkeun gada, Duryudana jeung Bima og\u00e9 jadi muridna. Balad\u00e9wa boga kembaran nya\u00e9ta Kr\u00e9sna, ngan b\u00e9dana ari Balad\u00e9wa mah kulitna bodas, ari kr\u00e9sna mah hideung. Adina nu s\u00e9j\u00e9n ngaranna D\u00e9wi Subadra anu dipigarwa ku Arjuna.\nLalakon Hirup.\nTi leuleutik, Bald\u00e9wa jeung adi-adina geus diungsikeun ka Widarakandang sabab meunang ancaman r\u00e9k dipat\u00e9ni ku Kangsa. Di Wirakandang Maran\u00e9hna dirorok ku Demang Antyagopa jeung Nyai Sagopi. Balad\u00e9wa jadi tukang ngawuluku di Wirakandang.\nKeur rumajana Balad\u00e9wa katelah Kakrasana guguru ka salah saurang resi jelmaan Batara Brahma. Sanggeus r\u00e9ngs\u00e9 guguru man\u00e9hna dil\u00e9l\u00e9r pakarang perang di antarana: nenggala atawa lenggala, jeung alugora, gada anu boga dua ujung seukeut. Lian ti \u00e9ta Balad\u00e9wa og\u00e9 meunang \u00e9lmu \"Aji Jaladara\" anu nyababkeun man\u00e9hna bisa hiber leuwih gancang batan batur.\nBalad\u00e9wa nikah jeung D\u00e9wi \u00c9rawati, anakna Prabu Salya anu cikal ti karajaan Mandraka. Ti \u00e9ta garwa, Balad\u00e9wa boga dua anak lalaki nya\u00e9ta Rad\u00e9n Wisata jeung Wimuna. Teu lila ti harita Balad\u00e9wa ngagantikeun Bapana, Prabu Basud\u00e9wa jadi raja di Mandura. Dina \"Carios Kangsa Adu Jago\", dicaritakeun y\u00e9n Balad\u00e9wa babarengan jeung Kr\u00e9sna ng\u00e9l\u00e9hkeun Kangsa.\nNalika Baratayuda lumangsung, Balad\u00e9wa teu ilubiung saeutik-eutik acan. Sabab saacan Baratayuda dimulai, Kr\u00e9sna nitah Balad\u00e9wa tapa di curug S\u00e9wu. Ieu hal dilaksanakeun ku sabab nyaahna kr\u00e9sna ka lanceukna, sangkan lanceukna henteu nelasan pati di Kurusetraref&gt;. Lian ti \u00e9ta lamun Balad\u00e9wa ngiluan, pasti man\u00e9hna bakal mihak Kurawa, sedengkeun kasakt\u00e9n Balad\u00e9wa mah h\u00e9s\u00e9 euweuh tandinganana ti pihak Pandawa mah.\nSanggeus Baratayuda r\u00e9ngs\u00e9, karek Balad\u00e9wa sadar y\u00e9n man\u00e9hna geus ditipu ku adina. Dina lalakon \"Jaya\" Pupuan dicaritakeun Balad\u00e9wa masih sempet ngawasitan tanding gada antara Duryudana jeung Bima. Balad\u00e9wa maot nalika Astina dipar\u00e9ntah ku Parikesit, Balad\u00e9wa masih sempet ningali panobatan Parikesit."}
{"id": "33792", "revid": "15233", "url": "https://su.wikipedia.org/wiki?curid=33792", "title": "Carita biasa", "text": "Carita biasa, kumpulan carita pondok karya RAF (Rahmatullah Ading Affandi).\nDeskripsi Buku.\nIeu t\u00e9h buku kumpulan carita pondok anu munggaran ti RAF, diterbitkeun ku Balai Pustaka di Jakarta dina taun 1959, kandelna 119 kaca. Ieu buku t\u00e9h mangrupa buku kumpulan carita pondok anu kadua dina sastra Sunda sabada kumpulan carita pondok Dogdog Pangrewong karya GS. Dina taun 1980-an, kalawan gawe bareng Balai Pustaka jeung Departemen Pendidikan dan Kebudayaan, ieu buku dicitak deui tur ditambahan ku pangjajap ti editor, ukuran buku 20,5\u00a0cm x 15\u00a0cm,kandelna 112 kaca. Eusina ngamuat tujuh carita pondok, anu sam\u00e9m\u00e9hna kungsi dimuat dina sawatara majalah. Lolobana kasang tukang caritana t\u00e9h nyaritakeun kajadina dina mangsa jaman revolusi fisik di Indon\u00e9sia.\nTokoh nu ngalalkon ngagunakeun gaya \"kuring\", eusi caritana matak kataji,lantaran geged\u00e9na mah mangrupa kritik sosial, nyindiran ka jalma-jalma bangsa urang harita, utamana para pajuang jaman revolusi kamerdekaan. Tapi najan ngeritik oge, eusina mah henteu togmol, tapi nyamuni, henteu matak nyigeung perasaan hiji golongan atawa individu. Tujuh carita pondok anu dimuat dina ieu buku the ngawengku \"Carita Can anggeus\", \"Warisan\", \"Masrahkeun Diri Menta Hukuman\", \"Tuluykeuneun\", \"Bapa Kuring Mata-mata Musuh\", \"Nyi Halimah\", jeung \"Hennie\"."}
{"id": "33793", "revid": "25926", "url": "https://su.wikipedia.org/wiki?curid=33793", "title": "Bonang", "text": "Bonang nya\u00e9ta waditra tradisional anu kaasup kana perangkat gamelan. Ieu waditra dima\u00e9nkeun ku cara ditakol mak\u00e9 panakol husus keur bonang. Bonang mangrupa waditra anu hampir sarua jeung goong nya\u00e9ta bentukna nonjol (disebut penclon), tapi leuwih leutik. Bonang asal kecapna tina kecap Bo=Bobo/ sar\u00e9 jeung nang= benang. Mun ditingali cara masangna, penclon-penclon bonang disimpen di Luhur benang-benang. Bonang disebut og\u00e9 kol\u00e9nang anu mangrupa akronim ti; Nakol- Bal\u00e9-bal\u00e9- Benang, ahrtina \u201cNakol nu aya dina bal\u00e9-bal\u00e9 nu mak\u00e9 benang. Ancak bonang siga tempat diuk anu mak\u00e9 benang. Sacara umum, bonang t\u00e9h aya dua, nya\u00e9ta bonang barung jeung bonang panerus, b\u00e9dana ari bonang panerus mah saoktaf leuwih luhur batan bonang barung najan sacara bentuk mah ampir sarua.\nBahan jeung Rancang wangun.\nPenclon Bonang.\nPenclon bonang anu jadi sumber sora dijieun tina bahan beusi atawa perunggu. Bonang anu alus mah dijieun tina perunggu. Ngaran-ngaran babagian penclon bonang di antarana: penclon, raray, amis cau.\nAncak Bonang.\nAncak bonang dijieun tina kai, sedengkeun benang disusun ngaranteng dina kai sangkan penclon bisa disimpen di Luhureun tali bonang. Papasingan ancak bonang di antarana: \"pongpok\" nya\u00e9ta ujung pangkal ancak, palipid nya\u00e9ta wilahan kayu di Luhureun pongpok, minangka hahalang penclon-penclon, \"papalayu\" nya\u00e9ta bagian hareup jeung tukang waditra, \"benang-benang (tali)\" dipak\u00e9 pikeun nyanggah penclon, jeung \"soko\" nya\u00e9ta kai anu jadi suku waditra."}
{"id": "33794", "revid": "15233", "url": "https://su.wikipedia.org/wiki?curid=33794", "title": "Dogdog Pangr\u00e9wong", "text": "Dogdog Pangrewong t\u00e9h buku kumpulan carita pondok karya GS.\nDeskripsi Buku.\nDogdog Pangrewong t\u00e9h kumpulan carita pondok anu munggaran terbit di Indonesia dina taun 1930. Lain ba\u00e9 dina basa Sunda, dalah dina basa Indon\u00e9sia g\u00e9 kumpulan carita pondok anu mimiti,nya\u00e9ta karangan M.Kasim nu judulna \"Teman Duduk\" kakara kaluar genep taun sabada \"Dogdog Pangr\u00e9wong\" nya\u00e9ta dina taun 1936..Eusi ieu buku t\u00e9h aya tujuh carita pondok karangan GS..Saha sabenerna \u00e9ta pangarang anu ngan ngagunakeun ngaran inisial t\u00e9h, nepi ka kiwari tacan meunang raratan anu bener. Nurutkeun R.Ero Bratakusumah, salah saurang r\u00e9daktur Sunda di Balai Pustaka nu panglilana dines di dinya, GS t\u00e9h cenah inisial tina G. Suwandakusuma, anu kungsi jadi wadana. Tapi ari ceuk M.A. Salmun mah, GS t\u00e9h inisial tina G.Sastradiredja...\nNepi ka kiwari can kapaluruh saha sabenerna ngaran \u00e9ta pangarang, tapi asa leuwih merenah katerangan nu kahiji anu bisa dipercaya lantaran dina eusi caritana aya nu ngagambarkeun kahirupan kawadanaan. Ieu buku diterbitkeun ku Balai Pustaka Jakarta dina taun 1930, kandelna 115 kaca, ari citakan kaduana diterbitkeun ku Proyek Penerbitan Buku Bahasa dan Sastra Indonesia dan Daerah, Depdikbud Jakarta, taun 1979.. Sedengkeun citakan katiluna diterbitkeun ku penerbit Rahmat Cijulang, taun 1984, kandelna 148 kaca. Tujuh carita pondok anu dimuat dina ieu buku t\u00e9h masing-masing nya\u00e9ta: \u201cLembu\u201d, \u201cDua Paraji\u201d,\u201dJin\u201d, \u201cSalah Pok\u201d, \u201cAngeun Lekoh\u201d, \u201cSoang\u201d, jeung \u201cGuguyon Dina Bulan Puasa\u201d. ."}
{"id": "33795", "revid": "25926", "url": "https://su.wikipedia.org/wiki?curid=33795", "title": "K\u00e9ju", "text": "Cheese atawa k\u00e9ju nya\u00e9ta produk olahan susu anu dihasilkeun ti pros\u00e9s koagulasi protein susu casein. Keju umumna dijieun ngagunakeun susu sapi, tapi aya og\u00e9 anu dijieun ngagunakeun susu sato mamalia anu s\u00e9j\u00e9n kawas emb\u00e9, domba, rusa kutub, munding, unta sarta yak. Keju mangrupa salah sahiji bahan kadaharan anu geus dikokolakeun sarta dikonsumsi manusa salila berabad-abad. Bongbolongan tanggal ngeunaan asal-usul k\u00e9ju nya\u00e9ta antara taun 8000 SM (dina waktu domba mimiti dipulasara) nepi ka 3000 SM. Keju anu kahiji meureun dijieun ku jalma-jalma w\u00e9tan tengah atawa ku suku-suku nomaden Turki di Asia Tengah. Bukti arkeologi pangmimitina ngeunaan pembuatan keju kapanggih di astana Mesir tanggal 2000 SM.\nayeuna kacatet r\u00e9buan jenis k\u00e9ju anu geus diproduksi sarta dib\u00e9dakeun dumasar jenis susu, jenis mikroba, jenis zat penggumpal, tekstur, citarasa, atawa penambahan bahan tambahan. Dibandingkeun jeung susu, keju bisa aw\u00e9t, gampang, mibanda kadar lemak sarta prot\u00e9in anu luhur, sarta kadar kalsium sarta fosfor anu luhur.\nSajarah k\u00e9ju.\nKeju asalna basa Inggris kuno nya\u00e9ta cese sarta chiese, atawa ti basa latin caseus. Kecap-kecap anu sarua dina basa Jerman pikeun keju nya\u00e9ta kase , sedengkeun di Perancis fromage sarta Spanyol sarta Italia menamakan produk ieu minangka queso sarta formaggio.\nKeju dijieun ti bahan baku susu alus \u00e9ta susu sapi, emb\u00e9, sarta munding.Pros\u00e9s nyieunna dipigaw\u00e9 kalayan pembentukan dadih sanggeus leuwih tiheula ngalakonan pasteurisasi susu. Pasteurisasi ditujukan pikeun ngaleungitkeun bakt\u00e9ri patogen sakaligus ngaleungitkeun bakt\u00e9ri anu ngarusak dina pros\u00e9s nyieun dadih.\nloba jelema nyangka y\u00e9n keju mimiti dijieun di wewengkon W\u00e9tan Tengah. Nurutkeun hiji legenda Arab, saurang ngumbara ngalalana kalayan kudana bari mawa susu dina tempat inumna. Sanggeus sawatara waktu, t\u00e9t\u00e9la susu \u00e9ta geus papisah jadi gumpalan bodas sarta cairan boga warna sepa. T\u00e9t\u00e9la hal \u00e9ta disebabkan ku tempat inum anu dijieun ti beuteung sapi ngora \u00e9ta ngandung \u00e9nzim anu bisa menggumpalkan susu, cahya panonpo\u00e9 anu terik sarta gerakan kuda salila ngalalana. Tanpa nyaho hal \u00e9ta, si pangumbara ngasaan cairan sarta gumpalan \u00e9ta, sarta nganggap rasana ngeunah.\nAya og\u00e9 anu ngayakinan y\u00e9n k\u00e9ju geus aya ti bangsa Sumeria di Mesopotamia sawatara taun sam\u00e9m\u00e9h Masehi. Hiji gambar di wangunan pemujaan dewi Ninchursag n\u00e9mbongkeun y\u00e9n dina mangsa \u00e9ta k\u00e9ju geus diproduksi. Samentara legenda Yunani ngomong y\u00e9n keju kapanggih ku Aristaeus, anak ti D\u00e9wa Apollo sarta Cyrene.\nDina mangsa karajaan Romawi, nyieun k\u00e9ju mimiti ngembang kalayan kaahlian sarta kanyaho anu luhur. Maran\u00e9hanana geus manggihan sagala rupa cara nyieun sarta pros\u00e9sna, ku kituna jenis keju beuki loba sarta variatif. Dina Abad Pertengahan, keju loba dimekarkeun di biara. Loba jenis keju anu urang wawuh ayeuna asalna ti para biarawan.\nmangpaat.\n8Nyegah kanker. Keju ngandung CLA (Conjugated Linoleic Acid) sarta sphingolipids anu mantuan nyegah kanker.\nKandungan vitamin B dina keju anu bisa ngajaga kas\u00e9hatan pungsi awak sarta nyegah ti panyakit.\nVitamin B dina keju mantuan awak dina nyerepan sarta ngandistribusi kalsium. Pikeun nu boga panyakit osteoporosis, keju bisa jadi salah sahiji kadaharan pilihan alatan kandungan kalsiumna.\nResep alt\u00e9rnatif pikeun ngarasakeun mangpaat sarta citarasa keju.\nCara nyieun.\n1. Campur rata potongan ganas sarta apel.\n2. Tambahkan yogurt sarta aduk rata. Pindahkan ka dina wadah tahan panas (contona mangkuk porselin).\n3. Taburi kalayan parutan k\u00e9ju. Hiasi kalayan potongan sosis.\n4. Panggang dina oven salila kurang leuwih 10-15 menit dina suhu 160\u00a0\u00b0C\n5. Angkat, dinginkan, sarta sajikan."}
{"id": "33796", "revid": "25926", "url": "https://su.wikipedia.org/wiki?curid=33796", "title": "Kantong", "text": "Kantong nya\u00e9ta wadah anu bentuk ilaharna segi opat, biasana aya talian, dipak\u00e9 pikeun nendeun atawa pikeun mawa barang. Kantong asal kecapna tina basa Inggris nya\u00e9ta \"bag\".\nSajarah Singget Kantong.\nKantong kuno dijieun tina bahan kulit atawa ka\u00e9n anu dipak\u00e9 ku jalma pikeun nendeun barang-barang jeung koin Foster 1982. Istilah tas t\u00e9h can aya dina pertengahan abad ka-19 sanajan \"hieroglif Mesir Kuno\" nembongkeun y\u00e9n lalaki geus mak\u00e9 kantong nu dipak\u00e9 dina cangk\u00e9ng. Baheula, saencan kantong jadi barang anu kasohor jeung jadi barang anu dipikabutuh jiga ayeuna, kantong t\u00e9h bentukna saperti kantong plastik paranti mawa bungbuahan atawa kadaharan. Kaayeunakeun kamekaran kantong t\u00e9h jadi barang anu dipikabutuh ku masarakat jeung kantong t\u00e9h jadi loba rupana. Nagara-nagara anu ngamimitian ngamekarkeun rupa-rupa kantong t\u00e9h nya\u00e9ta nagara anu disebut \"trend setter fashion\" saperti Perancis (Paris), Jepang (Tokyo), jeung Amerika (New York).\nJenis-jenis.\nDumasar kana pamak\u00e9na :\nDumasar kana bentukna:\nDumasar kana bahan:"}
{"id": "33798", "revid": "11449", "url": "https://su.wikipedia.org/wiki?curid=33798", "title": "Sastra", "text": "Sastra t\u00e9h asalna tina kecap Sangsekerta; \"sas\" jeung \"tra\". \"Sas\" t\u00e9h akar kecap dina rundayan nu hartina : ngarahkeun; ngajarkeun; ngawulangkeun; m\u00e9r\u00e9 pituduh atawa par\u00e9ntah.\n\"Tra\" t\u00e9h mangrupa kecap ahiran nu biasana nuduhkeun alat; pakakas; sarana. Jadi Sastra hartina pakakas pikeun miwulang; buku pituduh; buku intruksi atawa buku pangajaran.\nDina budaya Sunda aya nu disebut \"susastra\" anu hartina tulisan anu \u00e9ndah.\nNumutkeun A.Teeuw sastra t\u00e9h \"etimologina\" tina basa Yunani t\u00e9a \"littera\"; nu harti saujratna nya\u00e9ta tulisan, \u00e9ta kecap t\u00e9h tuluy dipak\u00e9 ku bangsa Latin, ti dinya nyebar ka sakuliah dunya, di antarana Inggris, Prancis, jeung Belanda.\nHarti sastra (tulisan) t\u00e9h kudu dipaluruh deui dina hubunganana jeung tujuh ciri basa tinulis.\nMemang aya pot\u00e9nsi satra dina tujuh ciri basa tinulis tapi og\u00e9 sastra henteu id\u00e9ntik jeung basa tinulis, lantaran aya sastra anu pot\u00e9nsina tina basa lisan nu disebut sastra lisan t\u00e9a.\nFungsi Sastra.\nSastra dipercaya ngandung rupaning mangpaat pikeun kahirupan manusa .\nAj\u00e9n guna sastra anu paling kakoncara nya\u00e9ta :\nWangun Sastra Sunda.\nAya tilu wangun sastra dina sastra sunda nya\u00e9ta prosa, puisi, jeung drama."}
{"id": "33799", "revid": "6005", "url": "https://su.wikipedia.org/wiki?curid=33799", "title": "Campaka (mj)", "text": ""}
{"id": "33800", "revid": "30244", "url": "https://su.wikipedia.org/wiki?curid=33800", "title": "Par\u00e9", "text": " \nPar\u00e9 nya\u00e9ta pib\u00e9aseun nu dipelak di huma atawa sawah.\nRupa-rupa par\u00e9 t\u00e9h nya\u00e9ta s\u00e9gon, bulu, bulu hideung, cer\u00e9, ketan, cahaya, jampang, gundil, harayhay, marus, endog.\nSajarah Singget.\nPar\u00e9 kaasup genus \"Oryza L\" anu ngawengku leuwih kurang 25 spesies, sumebar di wewengkon tropik sarta wewengkon sub tropik kawas Asia, Afrika, Am\u00e9rika sarta Australia. Nurutkeun Chevalier sarta Neguier par\u00e9 asalna ti dua benua. \"Oryza fatua Koenig\" sarta \"Oryza sativa L\" asalna ti benua Asia, sedengkeun jenis par\u00e9 lianna nya\u00e9ta \"Oryza stapfii Roschev\" sarta \"Oryza glaberima Steund\" asalna ti Afrika kulon.\nPar\u00e9 anu aya ayeunamangrupa persilangan antara \"Oryza officinalis\" jeung \"Oryza sativa f spontania\". Awalna, di Indon\u00e9sia pepelakan par\u00e9 dilakukeun di wewengkon taneuh garing kalawan ngagunakeun sistim huma, pamustunganana jelema usaha ngamantepkeun basil usahana ku cara nyieun saluran cai wewengkon anu curah hujanana kurang. Pepelakan par\u00e9 anu bisa tumuwuh kalawan alus diwewengkon tropis nya\u00e9ta \"Indica\", sedengkeun \"Japonica\" loba diusakan di wewengkon subtropika. Salian ti \u00e9ta, par\u00e9 mangrupa pepelakan pangan jukut rumpun. Pepelakan tatan\u00e9n kuno asalna ti dua benua nya\u00e9ta Asia sarta Afrika Kulon tropis sarta subtropis. Bukti sajarah n\u00e9mbongkeun y\u00e9n melak par\u00e9 di Zhejiang (Tiongkok) geus dimimitian dina 3.000 taun SM. Fosil siki par\u00e9 sarta gabah kapanggih di Hastinapur Uttar Pradesh India kira-kira taun 100-800 SM. Sajaba Tiongkok jeung India, sawatara wewengkon asalna par\u00e9 nya\u00e9ta Bangladesh Kal\u00e9r, Myanmar, Thailand, Laos jeung Vietnam.\nNincak umur par\u00e9 geus culcel bijil buahna, di saung og\u00e9 mimiti haneuteun nu ngadon tunggu sawah ngagebahan hama manuk piit jeung sajabana.\nNu tunggu di saung ilaharna ibu-ibu jeung barudak, ku sabab salakina mah ngadon garaw\u00e9 di kebon atawa nyiar suluh.\nTunggu par\u00e9 disaung t\u00e9h ilaharna ti mimiti wanci pecat sawed nepika lingsir ngulon, mangsa geus surup panon po\u00e9 kakara ninggalkeun saung baralik ka imahna s\u00e9wang-s\u00e9wangan.\nHama par\u00e9.\nHama par\u00e9 anu remen ngaganggu kana pepelakan par\u00e9, kayaning:\nMangpaat.\nB\u00e9as mangrupa kadaharan utama anu ngandung karbohidrat di sababaraha nagara Asia. Lamun nagara-nagara s\u00e9j\u00e9n kawas di benua \u00c9ropa, Australia sarta Am\u00e9rika mah ngadahar b\u00e9as t\u00e9h leuwih saeutik ti batan nagara Asia. Sajaba ti \u00e9ta, jarami par\u00e9 og\u00e9 bisa dipak\u00e9 jadi panutup taneuh dina hiji usaha tani."}
{"id": "33801", "revid": "15233", "url": "https://su.wikipedia.org/wiki?curid=33801", "title": "Tiung", "text": "Tiung atawa Kudung mangrupa sarupaning sal\u00e9ndang anu nutupan sawar\u00e9h atawa sakab\u00e9h bag\u00e9an luhur sirah jeung buuk aw\u00e9w\u00e9. Tiung bisa dipak\u00e9 pikeun sababaraha tujuan, saperti pikeun ngahaneutkeun awak, pikeun kaberesekaan, pikeun \"fashion\", atawa jang nunjukkeun jati diri kalawan alesan ageman, nyumputkeun kagundulan, pikeun kasopanan jeung sajabana.\nJenis.\nTiung bisa jadi hiji hal anu patali jeung kaagemanan. Misalna, aw\u00e9w\u00e9 Yahudi Ortodoks anu enggeus nikah diwajibkeun pikeun nutupan buuk maran\u00e9hanana, seseringna mak\u00e9 tiung anu dipikawanoh salaku \"tiche\" atawa \"snood\", saluyu jeung papagon kasopanan \"tzniot\".\nTiung og\u00e9 dipak\u00e9 ku para aw\u00e9w\u00e9 Kristen Katolik nalika ngalaksanakeun Misa atawa \u00c9karisti. Tiung anu sok dipak\u00e9 ku aw\u00e9w\u00e9 Kristen disebut Tiung Misa atawa Mantilla. Sabenerna tradisi ieu enggeus lila aya di jero Gar\u00e9ja pikeun saurang aw\u00e9w\u00e9 supaya mak\u00e9 tiung Misa (Mantilla) nalika Parayaan \u00c9karisti. Malahan mah geus ilahar ti jamanna Rasul Paulus, tapi beuki lila, tradisi ieu geus mulai leungit di jaman kiwari anu geus mod\u00e9ren. Ngan, sababaraha mangsa katukang, pamak\u00e9an Tiung Misa geus mulai diwanohkeun deui ku Gar\u00e9ja kusabab ma'na pamak\u00e9annana anu kacida muliana, tapi pamak\u00e9an tiung Misa ieu lain hiji hal anu wajib pikeun aw\u00e9w\u00e9, tapi mangrupa hiji bentuk d\u00e9vosi jeung bentuk kata'atan atawa ka handapan hat\u00e9 ka Allah nalika miluan Parayaan \u00c9karisti. Buuk aw\u00e9w\u00e9 Katolik og\u00e9 mangrupa hiji makuta kahormatan, ku sabab \u00e9ta, aw\u00e9w\u00e9 mak\u00e9 tiung t\u00e9h nya\u00e9ta bentuk pikeun nunjukkeun kahormatan maran\u00e9hannana, anu ku Allah parantos dipaparinan kahormatan \u00e9ta.\nTiung jeung jilbab pangilaharna dipak\u00e9 ku aw\u00e9w\u00e9 Muslim. Papak\u00e9an Islam diantarana \"burkak\", \"chador\", \"niqab\", \"dupatta\", jeung anu s\u00e9j\u00e9nna. \"Kecap Arab hijab\", anu ngarujuk kana tingkah laku sopan jeung papak\u00e9an, sering dipak\u00e9 pikeun ngajelaskeun tiung anu dipak\u00e9na ku aw\u00e9w\u00e9 muslim.\nB\u00e9dana Tiung (Khimar) jeung Jilbab (Baju kurung).\nKhimar (Tiung) Kawajiban di tiung aya dina Al Qur\u2019an surat An-Nur (24) ayat 31. Artina : \u201c\u2026.Jeung geus dipar\u00e9ntahkeun sangkan tiung (khimar) t\u00e9h nutupan kerah bajuna _juyuub)\u2026\u201d. Jilb\u00e2b (baju kurung) Jilbab nya\u00e9ta baju anu mangrupa budaya orang Arab. Tapi ku turuna ayat ieu mangka jilbab jadi budaya Islam jeung jadi baju pikeun muslimah di sakab\u00e9h alam dunya nalika ka luar imah. Ku sabab jilbab asalna tina budaya Arab mangka orang Arab anu leuwih mikanyaho gambaran jilbab t\u00e9h jiga kumaha. Anapon wangenan jilbab t\u00e9h dijelaskeun dina kamus al-Muhith nya\u00e9ta baju anu logor pikeun aw\u00e9w\u00e9 anu bisa nutupan baju imahna saperti milhafah (mantel) atwa baju kurung. Tafsir Jalalain (jilid 3:1803) Kawajiban di jilbab diterangkeun dina Al Qur\u2019an Surat Al-Ahz\u00e2b (33) ayat 59. Anu artina : \u201cHai Nabi, b\u00e9jakeun ka pamajikan, barudak aw\u00e9w\u00e9 jeung pamajikan-pamajikan jalma mukmin dipar\u00e9ntahkeun sangkan make jilbab nutupan awakna. Sangkan maran\u00e9hanana dipikawanoh, ku lantaran \u00e9ta maran\u00e9hna teu di ganggu. Jeung Alloh anu Maha Panghampura jeung Maha Mikanyaah.\u201d "}
{"id": "33802", "revid": "24250", "url": "https://su.wikipedia.org/wiki?curid=33802", "title": "Rumaja", "text": "Mangsa rumaja dianggap minangka p\u00e9riode antara umur 13 sarta 19 taun. Pangalaman rumaja henteu tumuwuhna fisik sarta parobahan, tapi og\u00e9 \u00e9mosional, parobahan psikologis, sosial, m\u00e9ntal sarta pertumbuhan. Rumaja t\u00e9h di mana budak keur diuk di bangku SMP. Dina waktu ieu, budak n\u00e9mbongkeun sipat-sipat kad\u00e9wasaan, leuwih stabil, leuwih ged\u00e9 tanggung jawabna, leuwih aya minat kana pagaw\u00e9an sarta cita-cita nu mantep (adolescence) nya\u00e9ta hiji waktu mangsa pindahna ti mimiti budak nepi ka mangsa mimiti d\u00e9wasa, anu asup dina umur 10 nepi ka 12 taun sarta ngandeg dina umur 18 taun nepi ka 22 taun. Mangsa rumaja dimimitian dina parobahan fisik anu gancang, tambah beurat, jangkung awak anu gancang, parobahan wangun awak, sarta kamekaran karakteristik s\u00e9ksual kawas ngaged\u00e9anna susu awewe, cangk\u00e9ng ngaged\u00e9an, tumuwuhna kumis, sarta jerona sora. Dina kamekaran ieu, budak ngalaman kamandirian sarta id\u00e9ntitas nu pohara nonjol (pamikiran beuki logis, abstrak, sarta id\u00e9alistis) sarta beuki loba m\u00e9akkeun waktu di luar kulawarga. Dina mangsa kamekaran moralna ieu, budak geus mikawanoh aj\u00e9n-aj\u00e9n rohani, saperti aj\u00e9n bebeneran, kaadilan, kahad\u00e9an, ka\u00e9ndahan, sarta leuwih mikawanoh ka Pang\u00e9ran nu Maha Agung. Budak n\u00e9angan jati dirina sorangan, hayang nyaho kumaha batur ngajen ka dirina, merhatikeun soal-soal kamasarakatan, pulitik, sarta kabudayaanna. Lamun budak ngalaman kagagalan dina umur sakieu (di sakola atawa dina bobogohan) lamun euweuh konp\u00e9nsasi dina sagala widang (saperti kasenian, olahraga, atawa organisasi) budak bakal lumpat kana hal-hal anu teu had\u00e9 (narkoba, ngaroko, judi, maok, merkosa, komo bisa kakeunaan panyakit \"syaraf\" atawa \"neurosis\"). Dina umumna, sanggeus umur 18 taun, budak mimiti boga babaturan anu deukeut ti lawan jenis. Pr\u00e9stasi nu had\u00e9 bakal mawa stabilitas kapribadian budak jadi leuwih alus, sabalikna kagagalan di sakola bakal ngablukarkeun masalah nu teu luyu jeung tingkah laku.\nPubertas.\nUmur anu pas saurang budak nu asup mangsa beg\u00e9r t\u00e9h b\u00e9da-b\u00e9da, kawas g\u00e9n, nutrisi, sarta kalungguhan. Salila beg\u00e9r, kelenjar \u00e9ndokrin mroduksi hormon anu ngabalukarkeun parobahan awak sarta kamekaran karakteristik s\u00e9ks sekunder. Dina ovarium parawan biasana dimimitian ngaronjatna produksi \u00e9strogen sarta hormon s\u00e9j\u00e9nna. Dina budak lalaki, t\u00e9stis ngaronjatkeun produksi t\u00e9stost\u00e9ron. Kelenjar adr\u00e9nal mroduksi hormon anu ngabalukarkeun k\u00e9l\u00e9k beuki kesangan, bau awak, jarawat, sarta tumuwuhna bulu-bulu dina tempat-tempat nu tangtu. Pros\u00e9s ieu disebut adr\u00e9narke.\nTumuwuhnasusu aw\u00e9w\u00e9 nya\u00e9ta ciri utama saurang parawan ngasupan mangsa beg\u00e9r. waktu hed kahiji (menarche) biasana nuturkeun dina waktu kira-kira 2 taun. Sam\u00e9m\u00e9h waktu h\u00e9d kahiji, saurang parawan biasana baris mibanda ukuran bujur nu ngaged\u00e9an, keputihan, tumuwuhna bulu-bulu, sarta siklus h\u00e9d lumangsung salila kira-kira sabulan (28 nepi ka 32 po\u00e9).\nCiri kahiji ti beg\u00e9rna budak lalaki nya\u00e9ta ngaged\u00e9an kadua t\u00e9stisna. Sanggeus \u00e9ta, budak lalaki biasana baris ngalaman pertumbuhan nu gancang, utamana ngajangkungan awak. tumuwuhna buuk di handapeun leungeun, beungeut, sarta di daerah bobogaanna, taktak anu ngaged\u00e9an, tumuwuhna sirit, skrotum, t\u00e9stis, sarta ngimpi baseuh jeung deui parobahan sora.\nKamekaran Hirup Rumaja.\nDina awal rumaja, maran\u00e9hna resep mak\u00e9 basa sandi, atawa basa nu rusiah nu lumaku dina jumplukanna loba nimbulkeun kapanasaran (curiousity) pihak luar maran\u00e9hna nu usaha bisa surti kana diajarna basa nu keur berkembang.\nKamekaran rumaja awal mibanda sawangan dina hal ka Pang\u00e9ran nu Agung jadi kacau lantaran man\u00e9hna loba maca, ngad\u00e9ng\u00e9 sagala kons\u00e9p sarta pamikiran atawa aliran paham nu b\u00e9da-b\u00e9da. Sikep n\u00e9gatif (sanajan teu sacara jelas) lantaran alam pikiranna nu kritis ningali kanyataan jalma-jalma ngagem agama sacara hypocrit (pura-pura) nu omonganna teu sarua jeung laku lampahna. Dina kamekaran para rumaja ahir biasana ditandaan ku sikep nu balik deui ka arah positif ku cara kahontalna kad\u00e9wasaan intel\u00e9ktualna komo agama bisa jadi cecekelan hirup nyaghareupan d\u00e9wasa. Rasa rohanina leuwih tenang sanggeus ngaliwatan pros\u00e9s id\u00e9ntifikasi, man\u00e9hna bisa ngab\u00e9dakeun mana agama salaku doktrin atawa ajaran sarta manusa nu ngagemna, nu bageur (sol\u00e9h) tina nu teu bageur. Man\u00e9hna og\u00e9 nyaho y\u00e9n aya sagala rupa aliran paham sarta jenis kaagamaan nu pinuh ku tol\u00e9ransi nu ditarima salaku kanyataan hirup di dunya ieu.\nDina rumaja awal kamekaran sosial sarta moralitasna dimimitian ku cara ayana kahayang nyorangan sarta kahayang gaul jeung babaturan nu loba tapi sipatna ngan samentara. Rumaja awal og\u00e9 sikepna leuwih kritis, sarta masih k\u00e9n\u00e9h n\u00e9angan cecekelan hirupna. Lamun dina rumaja ahir mah jenis sarta cabang kaaulinan leuwih pilihan sarta kawatesanan dina kaparigelan nu ngarojong kana kasadiaan pikeun digaw\u00e9na eungk\u00e9. Dina kamekaran ieu og\u00e9 rumaja leuwih boga sipat rasionalisme id\u00e9alis. Geus bisa misahkeun antara sistem aj\u00e9n-aj\u00e9n atawa kaidah-kaidah normatif nu sacara umumna tina nu ngadukungna anu bisa og\u00e9 nyieun kasalahan. Rumaja awal og\u00e9 mangrupa mangsa kritis, dina raraga nyanghareupan mangsa kritis id\u00e9ntitasna nu dipangaruhan pisan ku kaayaan psikososialna, nu bakalan ngawangun kapribadianna.\nMasalah-Masalah Rumaja.\nKamekaran ukuran awak nu kurang sampurna, og\u00e9 bisa mawa \u00e9kses psikologis nu tangtu, upamana ayana ngaran-ngaran sesebutan saperti \"si congcorang\", \"sigendut\", jsb. Sakapeung lumangsung teu cocogna antara minat hiji jalma sarta bakat husus, mindeng mawa kasulitan dina milih program, jurusan atawa jenis sakola anu baris diasupanana. Masalah anu patalina jeung moralitas, sosial, sarta kaagamaan biasana ayana konflik jeung kolot, anu akibatna teu resep di imah, ahirna kabur ti imah. Masalah rumaja og\u00e9 sok gampang digerakkeun pikeun ngalakonan gerakan atawa kagiatan d\u00e9struktif nu spontan pikeun ngalampiaskeun karengkengan instuitif \u00e9mosiaonalna sanajan man\u00e9hna teu nyaho naon maksud anu dilakukeunna."}
{"id": "33803", "revid": "29269", "url": "https://su.wikipedia.org/wiki?curid=33803", "title": "Kroasia", "text": "R\u00e9publik Kroasia mangrupa salah sahiji nagara di \u00c9ropa nu tepung wates jeung Laut Adriatik di kidul, S\u00e9rbia di w\u00e9tan, Slov\u00e9nia jeung Hungaria di kal\u00e9r, sarta Bosnia jeung H\u00e9rz\u00e9govina sareng Mont\u00e9n\u00e9gro di tenggara. Ibu kotana nya\u00e9ta Zagreb. Dina sajarahna, nagara ieu mangrupa nagara r\u00e9publik pikeun R\u00e9publik Sosialis F\u00e9deral Yugoslavia. Nagara ieu misah jeung mibanda kamerd\u00e9kaanna dina taun 1991 jeung minangka kandidat ti anggota Uni \u00c9ropa.\nWewengkon.\nKroasia dibagi kana 20 \"zupanija\" (\"county\") jeung Zagreb mangrupa salah sahiji kota kabupat\u00e9n."}
{"id": "33804", "revid": "630996", "url": "https://su.wikipedia.org/wiki?curid=33804", "title": "Dong\u00e9ng", "text": "Dong\u00e9ng atawa dangiang mangrupa salah sahiji golongan carita dina wangun prosa (lancaran). Nilik wandana jeung eusina dong\u00e9ng t\u00e9h kaasup r\u00e9kaan baheula. Ilaharna dong\u00e9ng t\u00e9h pikeun barudak. Patempatan anu jadi latarna mindeng t\u00e9t\u00e9la gambaran kaayan baheula, tokoh-tokohna henteu manusa wungkul, tapi og\u00e9 sasatoan, buta, atawa mahluk s\u00e9j\u00e9nna. Corak r\u00e9kaan heubeul anu mindeng ngolah siloka atawaalegori pikeun mungkus t\u00e9ma.\nWangenan.\n\"'Dong\u00e9ng\" nya\u00e9ta carita anu teu asup akal jeung teu kajadian, biasana osok nyaritakeun kajadian-kajadian jaman baheula. Numutkeun kamus dong\u00e9ng t\u00e9h babad meunang ngar\u00e9ka, babad karangan anu henteu kajadian saenyana anu mohal jadina . Budi Rahayu Tamsah n\u00e9t\u00e9lakeun y\u00e9n dong\u00e9ng mangrupa carita r\u00e9kaan anu m\u00e9r\u00e9 kesan pamohalan tur ukuranana parondok. Dong\u00e9ng mimiti gelar dina wangun lisan, sumebar ti hiji jalma ka jalma liana, tur teu kapanggih saha nu ngarangna. Lantaran sumebar dina wangun lisan, t\u00e9ks dong\u00e9ng babari robah atawa leungit. Robahna t\u00e9ks t\u00e9h alatan aya anu dihaja jeung teu di haja.\nPapasingan Dong\u00e9ng.\nDumasar kana eusina dong\u00e9ng dibagi jadi tujuh nya\u00e9ta :\nDong\u00e9ng sasatoan (Fab\u00e9l).\nDong\u00e9ng Fab\u00e9l nya\u00e9ta dong\u00e9ng atawa carita r\u00e9kaan anu eusina ngajarkeun moral atawa atikan budi, ku kituna carita t\u00e9h ngagambarkeun pasipatan, wat\u00e9k, jeung budi manusa. Ilaharna dong\u00e9ng sato (Fab\u00e9l) nyaritakeun sasatoan anu paripolahna dicaritakeun kawas manusa, upama ba\u00e9 bisaeun nyarita og\u00e9 ngagunakeun akal jeung pikiran. Dong\u00e9ng sato biasana watek palakuna geus dipola. Dina kasusastraan Sunda, dong\u00e9ng sato t\u00e9h pohara lobana.\nDong\u00e9ng babad (Sag\u00e9).\nDong\u00e9ng Sag\u00e9 nya\u00e9ta carita ngeunaan kapahlawanan, nu nyaritakeun kahirupan manusa di masarakat jeung dina sajarahna. Sag\u00e9 mangrupa carita peperangan di jaman baheula, umumna nyaritakeun tokoh nu l\u00e9gendaris sarta panjang tur eusina kapahlawanan, jalma sohor, atawa lalampahan nu pikaseurieun. Contona \"Prabu Siliwangi\", \"Dipati Ukur, S\u00e9h Abdul Muhyi\",jrrd.\nDong\u00e9ng kahirupan Jalma Biasa (Parab\u00e9l).\nDong\u00e9ng Parab\u00e9l nya\u00e9ta dong\u00e9ng anu eusina nyaritakeun lalampahan hiji jalma anu dianggap mahiwal ti batur. Caritana loba pikaseurieun tapi ngandung hiji atikan. Conto anu pangsohorna dina sastra Sunda nya\u00e9ta dong\u00e9ng-dong\u00e9ng Si Kabayan. Lian ti \u00e9ta, aya og\u00e9 dong\u00e9ng saduran tina sastra deungeun, upamana \"dong\u00e9ng Abu Nawas\", \"Nasarudin\", \"Si Congcorang\",jjrd.\nDong\u00e9ng mit\u00e9.\nDong\u00e9ng Mit\u00e9 nya\u00e9ta dong\u00e9ng anu nyaritakeun lalampahan hiji jalma anu dianggap aramat ku masarakat. Umumna dong\u00e9ng mite t\u00e9h raket patalina jeung kepercayaan masarakat kana alam gaib. Carita dina mite umumna ngalalakonkeun kajadian alam dunya, manusa, jeung ayana maot. Aya og\u00e9 mite anu nyaritakeun ciri khas sasatoan, wangun topografi, tanda-tanda alam, jst\u00e9. Mite di Indon\u00e9sia dibagi jadi dua golongan dumasar kana tempat asalna nya\u00e9ta, mite asli Indon\u00e9sia jeung mite nu asalna ti luar Indon\u00e9sia, utamana ti nagara India, Arab jeung nagara-nagara sabudeureun Laut Tengah. Nu asalna ti luar Indon\u00e9sia, umumna geus robah nepi ka siga asli carita ti Indon\u00e9sia, ku lantaran kitu mite \u00e9ta ngalaman pros\u00e9s adaptasi. Mite nu asalna ti Indon\u00e9sia umumna nyaritakeun asal-muasal jagat raya, ayana tingkat d\u00e9wa, jeung mimiti manusa manggihan kadaharan saperti sangu, jagong,jst\u00e9. Contona \"Dong\u00e9ng D\u00e9wi Sri\", \"Dong\u00e9ng Nyi Roro Kidul\", \"Dong\u00e9ng Munjung\", \"Dong\u00e9ng Maung Kajajad\u00e9n\", jeung \"Dong\u00e9ng Ngipri\".\nDong\u00e9ng Pieunteungeun.\nDong\u00e9ng Pieunteungeunnya\u00e9ta dong\u00e9ng anu eusina mangrupa tauladan pikeun kahirupan manusa. Contona \"Cikaracak Ninggang Batu Laun-laun jadi Legok.\"\nDong\u00e9ng Pamuk.\nDong\u00e9ng Pamuk nya\u00e9ta dong\u00e9ng anu nyaritakeun kagagahan atawa kasakt\u00e9n hiji jalma tur bisa aya patalina jeung tokoh atawa kajadian sajarah. Conto carita pamuk di wewengkon Sunda bisa ditingali dina carita \"Prabu Siliwangi\", Prabu Siliwangi nya\u00e9ta tokoh anu kaitung sakral di da\u00e9rah Jawa Barat. Sakumaha nu dipikawanoh, Prabu Siliwangi t\u00e9h nya\u00e9ta hiji raja nu pernah mar\u00e9ntah wewengkon Pasundan. Contona \"Weasan Aki Sayang Hawu\". \nConto Dong\u00e9ng Pamuk.\nSri Baduga Maharaja (Ratu Jayadewata) ngawitan pamar\u00e9ntahan jaman Pajajaran, anu mar\u00e9ntah salila 39 taun(1482-1521). Dina mangsa ieu pisan Pakuan ngahontal penclut perkembanganana.\nDina prasasti Batutulis diwartakeun y\u00e9n Sri Baduga dinubarkeun dua kali, nya\u00e9ta anu kahiji sabot Jayadewata narima tahta Karajaan Galuh ti bapana (Prabu D\u00e9wa Niskala) anu saterusna boga gelar Prabu Guru Dewapranata. Anu kadua sabot man\u00e9hna narima tahta Karajaan Sunda ti mitohana, Susuktunggal. Jeung kajadian ieu, man\u00e9hna jadi pangawasa Sunda-galuh sarta dinubarkan d\u00e9ng\u00e9 gelar Sri Baduga Maharaja Ratu Haji di karajaan Pakuan Pajajaran Sigit Pratama Ganteng.\nJadi, sakali deui sarta pikeun pamungkas kalina, sanggeus \"sepi\" salila 149 warsih, Jawa Kulon nyaksian deui iring-iringan rombongan raja anu pindah tempat ti w\u00e9tan ka kulon. Pikeun nuliskeun kaayaan kepindahan kulawarga karajaan bisa ditempo dina Pindahna Ratu Pajajaran.\nPrabu Siliwangi\nDi Jawa Kulon, Sri Baduga ieu leuwih dipikawanoh kalayan ngaran Prabu Siliwangi. Ngaran Siliwangi geus kacatet dina Kropak 630 minangka lakon pantun. Naskah \u00e9ta ditulis taun1518 sabot Sri Baduga masih hirup. Lakon Prabu Siliwangi dina sagala rupa v\u00e9rsina nu intina carita inohong ieu jadi raja di Pakuan. Kajadian \u00e9ta ti sagi sajarah hartosna waktu Sri Baduga miboga kakawasaan anu sarua badagna jeung Wastu Kancana (akina) landian Prabu Seungit (nurutkeun tetempoan para pujangga Sunda).\nNurutkeun talari lila, jelema ajrih atawa henteu kaci nyebutkeun gelar raja anu sa\u00e9stuna, mangka juru pantun ngapopulerkeun sebutan Siliwangi. Kalayan ngaran \u00e9ta pisan man\u00e9hna dipikawanoh dina pustaka Sunda. Wangsakerta og\u00e9 ngungkabkeun y\u00e9n Siliwangi lain ngaran pribadi, man\u00e9hna nulis:\n\"Kawalya ta wwang Sunda lawan ika wwang Carbon mwang sakweh ira wwang Jawa Kulwan anyebuta Prabhu Siliwangi raja Pajajaran. Dadyeka dudu ngaran swaraga nira\".\nIndon\u00e9sia: Ngan urang Sunda sarta urang Cirebon sarta kab\u00e9h urang Jawa Kulon anu nyebutkeun Prabu Siliwangi raja Pajajaran. Jadi ngaran \u00e9ta lain ngaran pribadina.\nMangsa ngora\nWayah ngorana Sri Baduga kaceluk minangka ksatria pemberani sarta tangkas, komo hiji-hijina anu kungsi ng\u00e9l\u00e9hkeun Ratu Japura (Amuk Murugul) wayah bersaing memperbutkan Subanglarang (pamajikan kadua Prabu Siliwangi anu ngagem agama Islam).\nDina sagala rupa hal, jelema sazamana kainget ka kaged\u00e9an mendiang buyutna (Prabu Maharaja Lingga Buana) anu gugur di Bubat anu digelari Prabu Seungit.\nNgeunaan hal \u00e9ta, Pustaka Rajyarajya i Bhumi Nusantara II/2 ngungkabkeun y\u00e9n urang Sunda nganggap Sri Baduga minangka gaganti Prabu Seungit, minangka silih anu geus leungit. Naskahnya ngeusi kieu (hartina wa\u00e9):\n\"Di medan perang Bubat, man\u00e9hna loba membinasakan satruna alatan Prabu Maharaja pohara ngawasa \u00e9lmu pakarang sarta mah\u00e9r berperang, henteu da\u00e9k nagarana dipar\u00e9ntah sarta dijajah batur.\nMan\u00e9hna wani nyanghareupan pasukan badag Majapahit anu dipingpin ku sang Patih Gajah Mada anu jumlahna henteu kaitung. Ku alatan \u00e9ta, man\u00e9hna babarengan kab\u00e9h pengiringnya gugur henteu cangkaruk.\nMan\u00e9hna sok ngarep-ngarep kamakmuran sarta karaharjaan hirup rahayatna di sakumna bumi Jawa Kulon. Kemasyurannya nepi ka ka sawatara nagara di pulo-pulo Dwipantara atawa Nusantara ngaranna anu s\u00e9j\u00e9n. Kemashuran Sang Prabu Maharaja membangkitkan (rasa reueus ka) kulawarga, menteri-menteri karajaan, angkatan perang sarta rahayat Jawa Kulon. Ku alatan \u00e9ta, ngaran Prabu Maharaja mewangi. Saterusna man\u00e9hna di sebut Prabu Seungit. Sarta turunanana tuluy disebut kalayan ngaran Prabu Siliwangi. Demikianlah nurutkeun penuturan urang Sunda\".\nPerang Bubat\nKesenjangan antara pamadegan urang Sunda jeung kanyataan sajarah kawas anu diungkabkeun di luhur gampang dijajagi. Pang\u00e9ran Wangsakerta, penanggung jawab penyusunan Sajarah Nusantara, nganggap y\u00e9n inohong Prabu Seungit nya\u00e9ta Maharaja Linggabuana anu gugur di Bubat, sedengkeun gagantina (\"silih\"na) lain Sri Baduga melainkan Wastu Kancana (aki Sri Baduga, anu nurutkeun naskah Wastu Kancana disebut og\u00e9 Prabu Wangisutah).\nTah, urang Sunda henteu nengetan b\u00e9da ieu ku kituna nganggap Prabu Siliwangi minangka putera Wastu Kancana (Prabu Anggalarang). Tapi dina Carita Parahiyangan disebutkeun y\u00e9n Niskala Wastu Kancana \u00e9ta t\u00e9h \"seuweu\" Prabu Seungit. Naha D\u00e9wa Niskala (ayah Sri Baduga) diliwat? Ieu disebabkan D\u00e9wa Niskala ngan jadi pangawasa Galuh. Dina hubungan ieu inohong Sri Baduga memang penerus \"langsung\" ti Wastu Kancana. Nurutkeun Pustaka Rajyarajya I Bhumi Nusantara II/4, ayah sarta mitoha Sri Baduga (D\u00e9wa Niskala sarta Susuktunggal) ngan boga gelar Prabu, sedengkeun Jayadewata boga gelar Maharaja (sarua kawas akina Wastu Kancana minangka pangawasa Sunda-galuh).\nKu kituna, kawas dikedalkeun Amir Sutaarga (1965), Sri Baduga \u00e9ta dianggap minangka \"silih\" (gaganti) Prabu Seungit Wastu Kancana (ku Pangeran Wangsakerta disebut Prabu Wangisutah). \"Silih\" dina pengertian kakawasaan ieu ku para pujangga babad anu saterusna ditanggapi minangka pergantian generasi langsung ti ayah ka anak ku kituna Prabu Siliwangi dianggap putera Wastu Kancana.\nPustaka Nagara Kretabhumi parwa I sarga 2.\nNaskah ieu nyaritakeun, y\u00e9n dina tanggal 12 bagian caang bulan Caitra taun1404 Saka, Syarif Hidayat ngeureunkeun pengiriman upeti anu sakuduna di bawa saban taunka Pakuan Pajajaran. [Syarif Hidayat masih incu Sri Baduga ti Lara Santang. Man\u00e9hna dijadikeun raja ku uana (Pangeran Cakrabuana) sarta jadi raja merdika di Pajajaran di Bumi Sunda (Jawa Kulon)]\nSabot \u00e9ta Sri Baduga cik\u00e9n\u00e9h menempati karaton Sang Bhima (sam\u00e9m\u00e9hna di Surawisesa). Saterusna diwartakeun, y\u00e9n pasukan Angkatan Sagara Demak anu kuat aya di Palabuhan Cirebon pikeun menjada kamungkinan datangna serangan Pajajaran. \nTumenggung Jagabaya reujeung 60 anggota pasukanana anu dikirimkeun ti Pakuan ka Cirebon, henteu nyaho kehadiran pasukan Demak di ditu. Jagabaya teu berdaya nyanghareupan pasukan gabungan Cirebon-demak anu jumlahna pohara badag. Sanggeus berunding, pamustunganana Jagabaya menghamba sarta asup Islam.\nKajadian \u00e9ta membangkitkan kaambek Sri Baduga. Pasukan badag geura-giru disiapkeun pikeun narajang Cirebon. Tapi pengiriman pasukan \u00e9ta bisa dicegah ku Purohita (pendeta pangluhurna) keraton Ki Purwa Galih. [Cirebon nya\u00e9ta wewengkon warisan Cakrabuana (Walangsungsang) ti mitohana (Ki Danusela) sarta wewengkon sakurilingna diwarisi ti akina Ki ged\u00e9ng Tapa (Ayah Subanglarang).\nCakrabuana sorangan dinubarkan ku Sri Baduga (sam\u00e9m\u00e9h jadi Susuhunan) minangka pangawasa Cirebon jeung gelar Sri Mangana. Alatan Syarif Hidayat dinubarkan ku Cakrabuana sarta og\u00e9 masih incu Sri Baduga, mangka \u00e9kol pembolayan penyerangan \u00e9ta bisa ditarima ku pangawasa Pajajaran].\nTah kitu kaayaan anu disanghareupan Sri Baduga dina mimiti mangsa pamar\u00e9ntahanana. Bisa dimaklumi naha man\u00e9hna mencurahkan perhatian ka pembinaan ageman, pembuatan parit pertahanan, nguatkeun angkatan perang, nyieun jalan sarta nyusun PAGELARAN (formasi tempur). [Pajajaran nya\u00e9ta nagara anu kuat di darat, tapi lemah di sagara.\nNurutkeun asal Portugis, di sakumna karajaan, Pajajaran mibanda kira-kira 100.000 soldadu. Raja sorangan mibanda pasukan gajah saloba 40 buntut. Di sagara, Pajajaran ngan mibanda genep buah Kapal Jung 150 ton sarta beberaa lankaras (?) pikeun kapentingan perdagangan antar-pulonya (waktu \u00e9ta perdagangan kuda jenis Pariaman ngahontal 4000 buntut/taun)].\nKaayaan beuki rangkeng sabot hubungan Demak-cirebon beuki dikukuhkan kalayan perkawinan putera-puteri ti kadua belah pihak. Aya opat pasangan anu dijodohkan, nya\u00e9ta:\nPang\u00e9ran Hasanudin jeung Ratu Ayu Kirana (Purnamasidi).\nRatu Ayu jeung Pangeran Sabrang Lor.\nPang\u00e9ran Jayakelana jeung Ratu Pembayun.\nPang\u00e9ran Bratakelana jeung Ratu Ayu Wulan (Ratu Nyawa).\nParkawinan Pangeran Sabrang Lor landian Yunus Abdul Kadir jeung Ratu Ayu lumangsung 1511. Minangka Senapati Sarjawala, panglima angkatan sagara, Karajaan Demak, Sabrang Lor pikeun samentara aya di Cirebon.\nPersekutuan Cirebon-demak ieu pisan anu pohara mencemaskan Sri Baduga di Pakuan. taun1512, man\u00e9hna ngutus putera makuta Surawisesa menghubungi Panglima Portugis Alfonso d'Albuquerque di Malaka (sabot \u00e9ta cik\u00e9n\u00e9h gagal ngarebut Palabuhan Pasai atawa Samudra Pasai). Sabalikna usaha Pajajaran ieu geus og\u00e9 meresahkan pihak Demak.\nPang\u00e9ran Cakrabuana sarta Susuhunan Jati (Syarif Hidayat) tetep ngahormatan Sri Baduga alatan unggal minangka ayah sarta aki. Ku alatan \u00e9ta permusuhan antara Pajajaran jeung Cirebon henteu ngembang ka arah ketegangan anu melumpuhkan sektor-sektor pamar\u00e9ntahan. Sri Baduga ngan henteu gumbira hubungan Cirebon-demak anu teuing, lain ka Karajaan Cirebon. Ka Islam, man\u00e9hna sorangan henteu membencinya alatan salah saurang permaisurinya, Subanglarang, nya\u00e9ta saurang muslimah sarta katilu anakna\u2014Walangsungsang landian Cakrabuana, Lara Santang, sarta Raja Sangara\u2014diidinan saprak leutik nuturkeun ageman indungna (Islam).\nAlatan permusuhan henteu nerus ka arah pertumpahan getih, mangka s\u00e9wang s\u00e9wang pihak bisa ngamekarkeun kaayaan dina nagarina. Demikianlah pamar\u00e9ntahan Sri Baduga dilukiskan minangka jaman karaharjaan (Carita Parahiyangan). Tome Pires milu nyatet kamajuan jaman Sri Baduga kalayan kom\u00e9ntar \"The Kingdom of Sunda is justly governed; they are true nga\" (Karajaan Sunda dipar\u00e9ntah kalayan adil; maran\u00e9hanana nya\u00e9ta jalma-jalma jujur).\nOg\u00e9 diwartakeun kagiatan perdagangan Sunda jeung Malaka nepi ka ka kapuloan Maladewa (Maladiven). Jumlah pedes bisa ngahontal 1000 bahar (1 bahar = 3 pikul) sataun, komo hasil tammarin (asem) disebutkeunana mahi keur ngeusian muatan 1000 kapal.\nNaskah Kitab Waruga Jagat ti Sumedang sarta Pancakaki Masalah karuhun kab\u00e9h ti Ciamis anu ditulis dina abad ke-18 dina basa Jawa sarta hurup Arab-pegon masih nyebutkeun mangsa pamar\u00e9ntahan Sri Baduga ieu jeung mangsa gemuh Pakuan (kamakmuran Pakuan) ku kituna teu matak olohok lamun ngan Sri Baduga anu saterusna diabadikan kebesarannya ku raja gagantina dina jaman Pajajaran.\nSri Baduga Maharaja landian Prabu Siliwangi anu dina Prasasti Tambaga Kebantenan disebut Susuhuna di Pakuan Pajajaran, mar\u00e9ntah salila 39 taun(1482 - 1521). Man\u00e9hna disebut sacara anumerta Sang Lumahing (Sang Mokteng) Rancamaya alatan man\u00e9hna dipusarakan di Rancamaya.\nDong\u00e9ng sasakala (L\u00e9g\u00e9nda).\nDong\u00e9ng l\u00e9g\u00e9nda nya\u00e9ta carita rayat anu dianggap (ku nu boga caritana) minangka hji kajadian nu bener-bener kungsi aya. Lumangsungna \u00e9ta kajadian dina waktu nu can pati lila, sarta tempatna di lingkungan nu geus dipikawanoh ku urang ayeuna.Dong\u00e9ng sasakala mngrupa golongan carita anu geus turun tumurun, sumebar sarta ku balar\u00e9a dianggap mibanda dasar kasajarahan atawa sakumna carita wandal kitu anu geus jadi milik sagolongan masarakat. Palaku utama dina legenda jalma biasa. Dong\u00e9ng legenda biasana nyaritakeun asal-muasalna kajadian. Kajadian hiji tempat, tutuwuhan,sato, atawa bara. Papasingan Legenda :\nSedengkeun dumasar kana palakuna dong\u00e9ng t\u00e9h kabagi jadi lima nya\u00e9ta dong\u00e9ng fab\u00e9l, dong\u00e9ng leg\u00e9nda, dong\u00e9ng sag\u00e9, dong\u00e9ng parab\u00e9l, Dong\u00e9ng mit\u00e9\nSajarah Kamekaran jeung Sumebarna Dong\u00e9ng.\nGelarna satra lisan di tatar Sunda kira-kira dina jaman buhun anu dicirian ku ayana pangaruh Hindu. Dina ieu jaman, sastra anu aya teu kapanggih ngaran pangarangna (anonim) kayaning carita-carita pantun, carita-carita mithologia, pab\u00e9l-pab\u00e9l, jangjawokan, asihan, jamp\u00e9-jamp\u00e9, kawih, jst\u00e9. T\u00e9t\u00e9la pisan satra lisan leuwih ti heula ayana ti batan sastra tulis. Sastra tulis aya saba\u2019da urang Sunda wawuh kana tradisi tulis. Ku sabab t\u00e9knologi ayeuna beuki maju, nya\u00e9ta ku ayana pecitakan, loba dong\u00e9ng anu dimuat dina majalah jeung surat kabar. Lian ti \u00e9ta og\u00e9, aya anu dikumpulkeun jadi buku, di antarana:\nDong\u00e9ng disalin kana tulisan, sanggeus t\u00e9knologi ngambah kana kasustraan sunda, loba dong\u00e9ng anu dibukukeun di antarana :\nDong\u00e9ng dirobah jadi wawacan, salain ditulis dong\u00e9ng anu mimitina ngagunakeun basa lancaran bisa dirobah jadi wangun pupuh, nya\u00e9ta jadi wawacan.\nPungsi Dong\u00e9ng.\nKalungguhan dong\u00e9ng kacida pentingna pikeun masarakat anu masih k\u00e9n\u00e9h nyekel pageuh tradisi. Dong\u00e9ng henteu bisa di pisahkeun tina upacara ritual manusa nurutkeun kapercayaan. Pungsi dong\u00e9ng ti jaman ka jaman robah. Dina jaman masarakat buhun, dong\u00e9ng t\u00e9h henteu bisa dipisahkeun tina asal-usul upacara-upacara ritual manusa nurutkeun kapercayaan. Dong\u00e9ng sok dihartikeun alat pikeun ngabobodo budak c\u00e9ng\u00e9ng. Tapi mun seug dipaluruh leuwih jero, kalungguhan dong\u00e9ng t\u00e9h lain wates keur ngabobodo budak c\u00e9ngng hungkul, tapi mibanda tujuan s\u00e9j\u00e9n lamun dit\u00e9t\u00e9lakeun di handap: \nDumasar kana hasil panalungtikan anu dilakukeun ku Bambang Sudarmoyo dina taun 1975 t\u00e9t\u00e9la y\u00e9n dong\u00e9ng mampuh ngaronjatkeun \"Itelegence Question\" (\"I.Q\") budak. Budak kakeunaan ku \"Virus n Ach\" (\"need for Achievement\") nya\u00e9ta virus nu ngamotipasin budak sangkan miboga cara mikir jeung paripolah anu leuwih \u00e9pisi\u00e9n pikeun ngahontal hasil nu leuwih alus ti sam\u00e9m\u00e9hna tur salawasna bisa ngahontal pr\u00e9stasi kalayan optimal. Panalungtikan s\u00e9j\u00e9n nu ng\u00e9br\u00e9hkeun y\u00e9n dong\u00e9ng bisa m\u00e9r\u00e9 kani'matan, kasugemaan batin jeung ngaronjatkeun kacerdasan pikeun nu macana. \u00c9ta hal dibuktikeun ku panalungtikan di Am\u00e9rika, anu n\u00e9t\u00e9lakeun y\u00e9n barudak turunan Asia di Am\u00e9rika leuwih cerdas ti batan barudak turunan urang Am\u00e9rika, sabab warga Asia nu cicing di Am\u00e9rika teu ninggalkeun tradisi karuhunna, utamana macakeun dong\u00e9ng-dong\u00e9ng ngeunaan karuhun ka budakna."}
{"id": "33806", "revid": "25926", "url": "https://su.wikipedia.org/wiki?curid=33806", "title": "K\u00e9cap", "text": "K\u00e9cap nya\u00e9ta ngaran deungeun sangu anu \u00e9nc\u00e9r kawas cai, warnana cikopi lekoh, di jieunna tina kacang kedel\u00e9 jeung rasana aya nu asin aya nu amis.\nAya sabaraha pengertian y\u00e9n k\u00e9cap t\u00e9h nya\u00e9ta cairan hasil ferm\u00e9ntasi bahan nabati atawa h\u00e9wani anu miboga prot\u00e9in luhur di jero larutan uyah. K\u00e9cap boga warna coklat kolot, kaangseu has, rasa asin sarta bisa ngasedapkeun rasa masakan. Bahan baku kecap nya\u00e9ta kedel\u00e9 atawa lauk rucah. Anu panglobana dikokolakeun jadi k\u00e9cap nya\u00e9ta kedel\u00e9.\nPanyiapan samara k\u00e9cap asin.\n1. Jah\u00e9 dipotongan, dikumbah, saterusna digiling nepi ka ancur (unggal 1 liter cairan kecap merlukeun 40 gram jah\u00e9).\n2. Laja dikumbah, saterusna digiling nepi ka ancur (unggal 1 liter cairan kecap merlukeun 40 gram laja), sarta\n3. Kayu manis dipotong leutik-leutik (unggal liter cairan kecap merlukeun 40 gram laja), sarta\n4. Kayu Manis dipotong leutik-leutik (unggal liter cairan kecap merlukeun 20 gram Kayu manis). Gula beureum sarta samara kasebut dibungkus kalayan 2 lapis lawon, diikat sarta dib\u00e9r\u00e9 tali.\nPembumbuan sarta pemasakan kecap amis.\nCairan k\u00e9cap (anu nomer 1 atawa nomer 2) ditambah jeung cai (unggal liter cairan kecap ditambah kalayan 1,5 liter cai). Cairan dikulub nepi ka ngagolak. Sanggeus \u00e9ta seuneu dileutikkeun saukur ngajaga sangkan cairan tetep ngagolak. Samara kecap amis anu geus dibungkus di luhur dicelupkan ka dina cairan anu ngagolak sarta digoyang \u2013 goyangkeun. Cairan diadukeun salila 2-3 jam nepi ka volume jadi satengah ti mimitina. Nepi ka pemanasan r\u00e9ngs\u00e9 dipigaw\u00e9, samara anu terbungkus lawon kasa tadi tetep aya di jero cairan anu keur dimasak. Kecap anu dihasilkeun nya\u00e9ta kecap amis. Sabot masih panas, kecap amis ieu disaring kalayan 2 lapis lawon saring.\nPanyiapan samara kecap amis.\n1. Gula beureum dipotong, sarta digiling nepi ka lemes (unggal liter kecap merlukeun 500 gram gula beureum),\n2. Jah\u00e9 dipes\u00e9k, dikumbah, saterusna digiling nepi ka ancur (unggal 1 liter cairan kecap merlukeun 40 gram jah\u00e9),\n3. Laja dikumbah, saterusna digiling nepi ka ancur (unggal 1 liter cairan keca merlukeun 40 gram laja), sarta\n4. Kayu Manis dipotong laleutik (unggal liter cairan kecap merlukeun 20 gram Kayu manis). Gula beureum sarta samara kasebut dibungkus kalayan 2 lapis lawon, diikat sarta dib\u00e9r\u00e9 tali.\nPembumbuan sarta pemasakan kecap asin.\nCairan kecap (anu nomer 1 atawa nomer 2) ditambah jeung cai (unggal liter cairan kecap ditambah kalayan 1,5 liter cai). Cairan dikulub nepi ka ngagolak. Sanggeus \u00e9ta seuneu dileutikkeun saukur ngajaga sangkan cairan tetep ngagolak. Samara kecap asin anu geus dibungkus di luhur dicelupkeun kana cairan anu ngagolak sarta digoyang-goyangkeun. Cairan diaduk terus-terusan salila 2\u20133 jam nepi ka volume jadi satengah ti mimitina. Nepi ka pamanasan r\u00e9ngs\u00e9 dipigaw\u00e9, samara anu geus dibungkus lawon kasa tadi tetep aya di jero cairan anu keur dipasak. K\u00e9cap anu dihasilkeun nya\u00e9ta k\u00e9cap asin. Sabot masih panas, kecap asin ieu disaring kalayan 2 lapis lawon saring.\nPembotolan.\nKecap anu geus tiis dikemas di jero botol, saterusna ditutup rapet sarta dib\u00e9r\u00e9 label. "}
{"id": "33807", "revid": "6005", "url": "https://su.wikipedia.org/wiki?curid=33807", "title": "Saledri", "text": ""}
{"id": "33808", "revid": "15233", "url": "https://su.wikipedia.org/wiki?curid=33808", "title": "Ganja", "text": "Ganja kaasup kana narkotika golongan 1 anu pot\u00e9nsina ged\u00e9 pisan kana nimbulkeun katergantungan jeung dipahing dimangpaatkeun pikeun ubar.\nPangaruh Jangka Panjang.\nBisa ngalaman halusinasi, paranoia (gangguan jiwa nu rarasaanana diudag-udag), turunna motipasi, kalal\u00e9der, babari kat\u00e9paan panyakit, sarta katergantungan."}
{"id": "33809", "revid": "11449", "url": "https://su.wikipedia.org/wiki?curid=33809", "title": "L\u00e9l\u00e9", "text": "L\u00e9l\u00e9 nya\u00e9ta jenis lauk cai anu awakna panjang tur kulitna leueur, euweuh sisitan. Anak L\u00e9l\u00e9 dina basa Sunda disebut \"nanahaon\". L\u00e9l\u00e9 teu bisa hirup dina cai asin atawa payau, biasana hirup di walungan anu caina laun, ranca, talaga, s\u00e9rang anu kakeueum ku cai. Lauk l\u00e9l\u00e9 miboga sipat \"noctural\", nya\u00e9ta aktip usik n\u00e9angan kadaharan ti peuting. Upama beurang mah cicing tur nyumput dinu po\u00e9k. Di alam lauk l\u00e9l\u00e9 kawin dina usum ngijih.\nJenis.\nDi Indon\u00e9sia aya 6 (genep) rupa lauk l\u00e9l\u00e9 anu bisa dimekarkeun nya\u00e9ta \"Clarias batrachus\", dipikawanoh minangka lauk l\u00e9l\u00e9 (Jawa), lauk kalang (Sumatera Barat), lauk maut (Sumatera Utara), sarta lauk pintet (Kalimantan Timur). \"Clarias teysmani\", dipikawanoh minangka l\u00e9l\u00e9 Kembang (Jawa Barat), Kalang bodas(Padang). \"Clarias melanoderma\", anu dipikawanoh minangka lauk cucuk (Sumatera Selatan), wais (Jawa Tengah), wiru (Jawa Barat). \"Clarias nieuhofi\", anu dipikawanoh minangka lauk lindi (Jawa), limbat (Sumatera Barat), kaleh (Kalimantan Selatan). ' 'Clarias loiacanthus\", anu dipikawanoh minangka lauk keli (Sumatera Barat), lauk penang (Kalimantan Timur). \"Clarias gariepinus\", anu dipikawanoh minangka l\u00e9l\u00e9 dumbo (L\u00e9l\u00e9 Domba), \"King catfish\", asalna ti Afrika.\nMangpaat.\nSalian ti mangpaat pikeun sumber kadaharan, l\u00e9l\u00e9 ti jenis \"C. batrachus\" og\u00e9 bisa dimangpaatkeun minangka lauk pajangan atawa lauk hias. Saupama melak l\u00e9le di s\u00e9rang bisa m\u00e9r\u00e9 mangpaat pikeun numpes hama par\u00e9, sato gegemetan, alatan mangrupa salah sahiji kadaharan alami lauk l\u00e9l\u00e9. Lauk l\u00e9l\u00e9 og\u00e9 bisa diramu jeung sagala rupa bahan ubar s\u00e9j\u00e9n pikeun ubar mengi, kasakit awewe anu teu teratur, mimiseun, kiih getih jeung r\u00e9a-r\u00e9a deui."}
{"id": "33810", "revid": "11449", "url": "https://su.wikipedia.org/wiki?curid=33810", "title": "Muja\u00e9r", "text": "Muja\u00e9r atawa Ja\u00e9r nya\u00e9ta lauk cai anu biasa didahar ku jalma, wangun awakna gep\u00e9ng, warnana hawuk, coklat atawa hideung. Ieu lauk asalna ti Afrika sarta mimiti kapanggih di Indonesia ku bapa Mujair di muara walungan S\u00e9rang basisir kidul Blitar Jawa Timur dina taun 1939. Lauk muja\u00e9r gancang badagna. Panjang total awak pangged\u00e9na nya\u00e9ta 40\u00a0cm, loba dibudidayakeun di Jawa Barat, Jawa Tengah, Sumatera, jeung Kalimantan.\nMujaer kaasup sato omnivor, di alamna muajer biasa ngadahar tutuwuhan cai, diatom, chlorophyc\u00e9ae, dinophyc\u00e9ae jeung crustas\u00e9a, sedengkeun anakna dahar fitoplankton jeung zooplankton.\nCiri-ciri muja\u00e9r bikangna nya\u00e9ta aya 3 liang dina urogenetial nya\u00e9ta bool, liang kaluarna endog sarta liang kaluarna urin. Tungtung c\u00e9c\u00e9p\u00e9t boga warna beureum sepa, warna beuteung leuwih bodas, warna gado og\u00e9 bodas, sarta lamun beuteungna \"distriping\" henteu ngaluarkeun cairan. Sedengkeun ciri-ciri muja\u00e9r jaluna nya\u00e9ta dina pakakas urogenetial ngan aya dua liang nya\u00e9ta; bool, sarta liang kaluarna sp\u00e9rma sakaligus liang kaluarna urin. Tungtung c\u00e9c\u00e9p\u00e9t boga warna beureum caang, warna beuteung jeung gado leuwih po\u00e9k, sarta lamun beuteung \"distriping\" baris ngaluarkeun cairan."}
{"id": "33811", "revid": "25926", "url": "https://su.wikipedia.org/wiki?curid=33811", "title": "Rongg\u00e9ng Gunung", "text": "Rongg\u00e9ng Gunung nya\u00e9ta kasenian has Ciamis anu biasa digelar di buruan imah nalika aya anu hajat kawinan, sunatan, atawa samalah di huma, kebon, upamana nalika dibutuhkeun pikeun upacara ngawuluku atawa melak par\u00e9. Durasi pamentasan Rongg\u00e9ng Gunung biasana kaitung lila, kalan-kalan kakara r\u00e9ngs\u00e9 nalika waktu maju ka subuh.\nJalma anu kagabung dina kelompok kasenian Rongg\u00e9ng Gunung biasana antara genep tepi ka 10 urang, sanajan kitu osok og\u00e9 silitukeun atawa siliinjeum pama\u00e9n ti kelompok nu lian. Biasana siliinjeum pama\u00e9n t\u00e9h pikeun meunangkeun sind\u00e9n lulugu, nya\u00e9ta aw\u00e9w\u00e9 anu umurna geus kolot, tapi had\u00e9 dina ngawihna. Man\u00e9hna boga panc\u00e9n midangkeun lagu-lagu nu geus ditangtukeun anu teu bisa dipidangkeun ku sind\u00e9n s\u00e9j\u00e9n biasa. Waditra anu digunakeun pikeun mirig tari Rongg\u00e9ng Gunung nya\u00e9ta ktuk tilu siki, goong, jeung gendang.\nPikeun jadi rongg\u00e9ng dina jaman baheula henteu gampang kawas ayeuna. Rupaning sarat kudu dicumponan di antarana pangawakan kudu had\u00e9, puasa 40 po\u00e9 anu bukana t\u00e9h ukur ngadahar cau raja dua siki. Latihan napas pikeun ngahad\u00e9an sora, raga, jeung rohani, tur diaping ku ahlina. Lian ti \u00e9ta, umumna rongg\u00e9ng kudu taat kana aturan teu meunang waka kawin, ku sabab kitu rongg\u00e9ng t\u00e9h kudu lanjang atawa randa.\nKamekaran Rongg\u00e9ng Gunung dina p\u00e9riode 1904 tepi ka 1945 loba ng\u00e9s\u00e9r aj\u00e9n-aj\u00e9nna. Upamana, cara ngahormat anu asalna mah neueulkeun leungeun kana dada diganti ku sasalaman. Tungtungna cara sasalaman ieu loba disalahgunakeun, lalaki anu ngigelan rongg\u00e9ng lain wungkul sasalaman tapi og\u00e9 tepi ka nyium, ngaragap babagian awak s\u00e9j\u00e9nna, samalah kalan-kalan rongg\u00e9ng dibawa ka tempat suni. Ku sabab teu saluyu jeung adat-istiadat, dina taun 1948 kasenian Rongg\u00e9ng Gunung dilarang minton hareupeun umum. Kakara dina taun 1950 kasenian Rongg\u00e9ng Gunung dihirupkeun deui kalawan aya parobahan, boh dina ibingna, boh dina organisasina, nepi ka kamungkinan timbulna hal-hal n\u00e9gatif bisa dicegah.\nPikeun nyegah pandangan n\u00e9gatif ngeunaan Rongg\u00e9ng Gunung ieu, dilarapkeun aturan-aturan anu ngalarang ayana kontak fisik langsung antara rongg\u00e9ng jeung nu ngigelanana. Sawatara adegan anu bisa ngajurus kana laku n\u00e9gatif saperti nyium atawa ngaragap rongg\u00e9ng dilarang sama sakali. Aturan ieu t\u00e9h diayakeun sangkan euweuh anggapan masarakat y\u00e9n rongg\u00e9ng id\u00e9ntik jeung aw\u00e9w\u00e9 purah ngagoda lalaki.\nR\u00e9generasi Rongg\u00e9ng.\nIeu salah sahiji acara r\u00e9generasi rongg\u00e9ng di Ciamis lumangsung tanggal 1 Oktober 2011, diayakeun ku Disbudpar Jawa Barat:\nAw\u00e9w\u00e9 ngaran Pejoh, tokoh konci anu baris ngistr\u00e9nan sajumlahing rongg\u00e9ng ngora anu bakal ngawaris kasenian Rongg\u00e9ng Gunung dina mangsa nu bakal datang. Calon rongg\u00e9ng ngarora anu sapopo\u00e9 diasuh ku N\u00e9ng Peking peuting \u00e9ta didaulat pikeun neruskeun amanat karuhun, ngibing jeung ngawih wawangsalan buhun D\u00e9wi Siti samboja.\nPeristiwa budaya anu digelar di Pondok Wisata Disbudpar Pangandaran, malem Minggu 1 Oktober 2011 digagas ku Disbudpar Provinsi Jawa Barat kalawan tajuk kagiatan \u201cPagelaran Hasil Pewarisan Kepesindenan dalam Ronggeng Gunung\u201d. Bi Pejoh salaku ma\u00e9stro Rongg\u00e9ng Gunung didaulat salaku guru anu ngawariskeun seni Rongg\u00e9ng Gunung. kasempetan anu langka ieu t\u00e9h sakaligus jadi titik balik pikeun Bi Pejoh minton deui hareupeun umum, sanggeus welasan taun eureun ngarongg\u00e9ng. Pikeun Disbudpar, ieu kagiatan dipiharep bisa ngawewegan sumanget generasi ngora pikeun leuwih mikawanoh, neuleuman, jeung ngahirupkeun deui kasenian Rongg\u00e9ng Gunung, sakaligus ngaronjatkeun citra pariwisata Pangandaran.\nKagiatan dirop\u00e9a tepi ka kat\u00e9mbong aj\u00e9n-aj\u00e9n sakral mangsa baheula. Menyan jeung sasaj\u00e9n diteundeun hareupeun panggung, nandakeun y\u00e9n \u00e9ta kagiatan lain samata-mata s\u00e9r\u00e9monial. Kagiatan ngawaris dilaksanakeun sor\u00e9na sam\u00e9m\u00e9h kagiatan inti dimimitian. Sawatara rumaja putri binaan N\u00e9ng Peking miluan ritual siraman anu diluluguan langsung ku Bi Pejoh. Sanggeus acara ngawaris r\u00e9ngs\u00e9, peutingna dipagelarkeun Rongg\u00e9ng Gunung, Bi Pejoh minton deui bareng jeung N\u00e9ng Peking katut murid-muridna."}
